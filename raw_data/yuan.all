dynasty	author	title	body
元	邵亨贞	《八归 秋夜咏怀寄钱南金》	清蟾半露，惊乌三匝，城上漏水乍滴。微淳已透潇湘簟，还见小帘摇砌、澹镫垂壁。夜色迢迢人睡去，正想到、山阳吹笛。做弄得、客里文园，病后更无力。还是秋期过了，鸣蛩窗户，又对新诗相忆。片云天外，数峰江上，几误湘灵瑶瑟。叹流光过眼，宋玉多情共今夕。沧浪兴、扁舟容与，醉帽飘萧，亭皋清望极。
元	马钰	《心月照云溪 继重阳韵》	一心离俗，二气调和宝。清净聚三光，四时花、五方运造。断除六欲，不使七情牵，持八戒，九关通，十载功须到。十年锻炼，九变金光草。八脉总和匀，有七圣、六丁助道。五行咄出，四假不中留，礼三清，成不二，一性投仙岛。
元	陈基	《别后闻入杭赋寄》	柳洲寺下丝竹繁，苏小墓边风日暄。天开十里水如镜，雨过六桥花欲言。画船夜听孤山鹤，铁笛晓惊西竺猿。归来相迟桃源上，为唱《竹枝》倾绿尊。
元	刘诜	《送范主一宪郎》	庸夫老丘里，志士轻山川。古来环辙人，往往皆才贤。范君绣衣家，白璧生蓝田。清游半朔南，征衫积涛烟。崇台交辟剡，思亲理归船。吴州肯暂驻，风概倾四筵。挥毫走秋蛟，吐句纡春涟。清霜净江波，水花寒更妍。棹讴催客发，风正帆始悬。翩翩凤皇翎，终当仪九天。
金	元好问	《论诗三十首》	心画心声总失真，文章仍复见为人。高情千古闲居赋，争信安仁拜路尘！
元	周砥	《送李用和之常熟知州（至正二十年）》	落日孤城近海边，川流七道直如弦。朱幡到邑歌来莫，玉帐论兵思去年。楚水南回多贾舶，虞山北去少人烟。从来惠化同甘雨，还使残民得洒然。
元	张可久	《清江引》	黄莺乱啼门外柳，雨细清明后。能消几日春，又是相思瘦。梨花小窗人病酒。
明	楚石梵琦	《开平书事（六首）》	野外山横塞，天涯水绕羌。登高一俯仰，即事几炎凉。日晚雕声急，冰寒马足伤。我怀增感慨，谁与细平章。
元	侯善渊	《长思仙》	月华池。浴灵龟。口吐祥云化玉霓。神光耀紫微。昱朱衣。蔽冰肌。绰约随风天外飞。琳宫自有期。
元	丁鹤年	《寄余姚滑伯仁先生》	独木桥边薜荔门，全家移住水云村。猿声专夜丹山静，蜃气横秋碧海昏。诗卷自书新甲子，药壶别贮小乾坤。陶渔耕稼遗风在，差胜桃源长子孙。
元	谭处端	《踏莎行》	云水闲人，婪耽布素。逍遥物外烟霞步。存心乞化度朝昏，巡门诺须分付。水定云闲，不随他去。烟消灭清凉趣。此游圣境又空回，携筇独上。
元	谭处端	《踏莎行》	才见春花，又逢秋月。春花秋月何时彻。劝君速悟勿蹉跎，壶中别有佳时节。断爱超尘，当须猛烈。元阳固练搜玄诀。神珠磨炼莫交昏，无来。
元	张可久	《百字令 惠山酌泉》	舣舟一笑，正三吴好处，天将僧占。百斛冰泉，醒醉眼、庭下寒光潋滟。云湿阑干，树香楼阁，莺语青山崦。倚花索句，终日登临无厌。小瓶声卷松涛，俗尘不到，休把柴门掩。瓯面碧圆珠蓓蕾，强似花浓酒酽。清入心脾，名高秘水，细把茶经点。留题石上，风流何处鸿渐。
元	阿鲁威	《双调 山鬼》	若有人兮含睇山幽，乘赤豹文貍，窈窕周流。渺渺愁云，冥冥零雨，谁与同游？采三秀兮吾令蹇修，怅宓妃兮要眇难求。猿夜啾啾，风木萧萧，公子离忧。鸱夷后那个清闲，谁爱雨笠烟蓑，七里严湍？除却巢田，更无人到，颍水箕山。叹落日孤鸿往还，笑桃源洞口谁关？试问刘郎，几度花开，几度花残？问人间谁是英雄？有酾酒临江，横槊曹公。紫盖黄旗，多应借得，赤壁东风。更惊起南阳卧龙，便成名八阵图中。鼎足三分，一分西蜀，一分江东。正春风杨柳依依，听彻阳关，分袂东西。看取樽前，留人燕语，送客花飞。谩劳动空山子规，一声声犹劝人归。后夜相思，明月烟波，一舸鸱夷。动高吟楚客秋风，故国山河，水落江空。断送离愁，江南烟雨，杳杳孤鸿。依旧向邯郸道中，问居胥今有谁封？何日论文，渭北春天，日暮江东。理征衣鞍马匆匆，又在关山，鹧鸪声中。三叠阳关，一杯鲁酒，逆旅新丰。看五陵无树起风，笑长安却误英雄。云树濛濛，春水东流，有似愁浓。烂羊头谁羡封侯？斗酒篇诗，也自风流。过隙光阴，尘埃野马，不障闲鸥。离汗漫飘蓬九有，向壶山小隐三秋。归赋登楼，白发萧萧，老我南州。任乾坤浩荡沙鸥，酤酒寻鱼，赤壁矶头。铁笛横吹，穿云裂石，草木炎州。信甲子题诗五柳，算庚寅合赋三秋。渺渺予愁，自古佳人，不遇灵修。
元	陈基	《新郭》	扁舟夜泊新郭市，石湖水深清且泚。长啸一声天地秋，万壑惊风泣山鬼。匡庐生，玉山子，意气相倾誓终始。呼童沽酒烹锦鲤，醉入芦花月如水。周郎放歌踏船尾，我亦和之声亹亹。明月照我心，秋水洗我耳。富贵亦何为，人生行乐尔。城中黄尘眼为眯，安得置我丘壑里。
元	王冕	《山水图》	一望东南竟海涯，仙人何处饭胡麻？树阴霭霭欲生雨，山色重重似削瓜。玄哺紫苔封药草，白云流水隔桃花。天台司马君休问，绝胜终南处士家。
元	王哲	《望蓬莱》	猿马住，性命自然知。一粒刀圭开四象，两般枪法杀三尸。神水溉华池。，公看取，便是坎和离。土马赶回金虎子，铁牛耕出玉龙儿。方见遇。
元	吴存	《江城子 高邮舟中》	酒垆饼舍带长沟。过扬州。又高邮。逆浪流澌，寸寸涩行舟。北望神京天共远，何处是，五云楼。昔年此地足戈矛。转城陬。屡回头。甓社湖中，明月竟谁收。欲问少年淮海士，疏苇外，起沙鸥。
元	姬翼	《西江月》	莫问丹砂铅鼎，休披虎绕龙蟠。中间妙处自相谩。业识忙忙不算。六欲七情灰灭，五行四象云攒。放行收聚一团栾。赤水神珠炳焕。
元	马钰	《十报恩》	禁烟禁火禁心猿。真息调来永永绵。云水不游芳草径，身心岂著杏花天。为人勿作坟中鬼，学我能修物外仙。异日大丹成九转，腾空何必打秋。
元	侯善渊	《南柯子》	雨过春将晚，风来又早秋。百年光景转头休。富贵荣华，浑似水中沤。劝汝修身早，玄门志意搜。勿交尘事系心头。秘息三田，莫遣贼人偷。
元	舒＊	《小重山 端午》	碧艾香蒲处处忙。谁家儿共女，庆端阳。细缠五色臂丝长。空惆怅，谁复沅湘。往事莫论量。千年忠义气，日星光。离骚读罢总堪伤。无人解，树转午阴凉。
元	王哲	《刮鼓社》	刮鼓社，这刮鼓食中饱。我看豌豆将来后，且起须入窖。莫收多、不须收少。上头自有三光照。似象棋何劳打炮。有几个人知道。有几个人。
元	王冕	《送颐上人归日本》	上人住近扶桑国，我家亦在蓬莱丘。洪涛逼屋作山立，白云绕床如水流。问信不知谁是客？多时忘却故园秋。明朝相别思无限，万里海天飞白鸥。
元	山主	《临江仙》	鼓打三更情悄悄，寂寥庭院凄凄。银灯风过灭残辉。当空雁叫，切切向南飞。弄了浮生悔恨，如来曾连深悲。漫漫险浪法船回。当初无分，今。
元	元好问	《木兰花慢 游三台二首》	拥双阙，龙虎气，郁峥嵘。想暮雨珠帘，秋香佳树，指顾台城。台城。为谁西望，但哀弦、凄断似平生。只道江山如画，争教天地无情。风云奔走十年兵。惨澹入经营。问对酒当歌，曹侯墓上，何用虚名。青青。故都乔木，怅西陵、遗恨几时平。安得参军健笔，为君重赋芜城。
元	马钰	《养家苦 赠宁伯功》	养家苦，火坑深。万尘埋没不能禁。遇风仙，物外寻。修行好，炼阳阴。净清能见水中金。现光辉，罩宝岑。
元	陶宗仪	《南村杂赋（六首）》	草径牛羊熟，云林鸟雀驯。九峰三可揽，一室四无邻。世治方为乐，身安岂厌贫。凉风北窗下，未让葛天民。
元	姬翼	《鹧鸪天》	霜雪岩岩百物残。不禁长夜苦漫漫。化工自促归元命，岁德回机养大还。蟠地轴，定天关。玉封琼岛及三山。真仙不管人间世，几见黄尘沧海。
元	王＊	《沁园春 樵》	家住孤峰，门临曲涧，木作横桥。与世事相违，心求活计，蓑衣挂体，斧柄悬腰。出入玄关，往来幽径，直上高山采古樵。时攀就，把千枝攒簇，一担平挑。归来快乐逍遥。且放下千斤饮一瓢。这日用家常，随缘随分，今朝明日，自有新条。一曲高歌，三声短笛，遏断行云透碧霄。其中乐，有山猿献果，四皓相招。
元	何中	《立秋夕作》	但觉焦原苦，何当沛泽流？夕风微报响，古木暗藏秋。未事冥难测，闲心远作愁。乱山高下碧，烟霭淡浮浮。
元	姬翼	《水调歌头》	端坐懒成癖，云水兴何加。襟怀洗尽尘物，别有好生涯。选甚瀛洲仙阙，闹市花街柳陌，触处是光华。切莫问龙虎，白雪与黄芽。不耽诗，不酒，不拈花。从来本面公事，何必向人夸。昼览故山风物，夜被玄天星斗，百衲掩云霞。神鬼莫能测，顷刻遍河沙。
元	马钰	《＊心香 客人樊公索》	三髻山侗。叹个樊公。贩淄矾、苦海波中。要除烦恼，助一帆风。便弃繁华，离燔火，出凡笼。真个逍遥，真不迷蒙。守真清、真净真功。真真相济，真性玲珑。便得真风，成真趣，显真容。
元	王吉昌	《南乡子》	火里六阴培。炽艳心藏点黑煤。功表清冷真水象，神胚。中气抽添自往来。赫赫振金雷。烟雨弥漫斗魁。造化自家天地合，心灰。拍塞乾坤。
元	元好问	《南歌子 原误作南乡子，兹据律改》	人日过三日，元宵便五宵。共言今日好生朝。皓月光辉，香动玉梅梢。谢女工飞絮，周郎待小乔。年年灯下醉金蕉。鬓影苍球，金缕细鹅毛。
元	王特起	《喜迁莺 别内 归潜志卷四》	东楼欢宴。记遗簪绮席，题诗纨扇。月枕双欹，云窗同梦，相伴小花深院。旧欢顿成陈迹，翻作一番新怨。素秋晚，听阳关三叠，一尊相饯。留恋。情缱绻。红泪洗妆，雨湿梨花面。雁底关河，马头星月，西去一程程远。但愿此心如旧，天也不违人愿。再相见，把生涯分付，药炉经卷。
元	王哲	《超彼岸 重阳教化集卷之三》	凡躯莫藉。把惺惺了了，自然明明构架。行住坐卧，须要清清闲暇。气神和，结成珠，堪教化。张弓举箭能亲射。红心正中，赶退周天卦。垛贴中间，迸出霞光无价。五行违，脱阴阳，超造化。
元	揭傒斯	《梦武昌》	黄鹤楼前鹦鹉洲，梦中浑似昔时游。苍山斜入三湘路，落日平铺七泽流。鼓角沈雄遥动地，帆樯高下乱维舟。故人虽在多分散，独向南池看白鸥。
元	张之翰	《水龙吟 送程达之万户还宣城》	我从年少知君，胸中气与秋天杳。天戈南下，几番屯戍，几番征讨。笔砚从戎，诗书为将，世间元少。想何如静处，求田问舍，便辞得、功名了。兵府水围山绕。尽雄深、不妨吟稿。秋高时候，羽书催急，渡江须早。号令重明，角声风冷，剑华霜晓。要从今，做取十分事业，恰归来好。
元	洪希文	《风中柳 水碓》	锦里人家，桑柘阴连西崦。驶决溪流青似染。引机激水，作碓依山旁，无朝无暮无丰歉。德耀当年，杵臼生涯勤俭。强劝郎温温笑脸。男儿志气，正欲长光焰。任顽石、也须头点。
宋	释原妙	《偈颂六十七首》	爱之欲其生，恶之欲其死。爱恶两重关，总向遮里起。直饶识得根源，更买草鞋行脚三十年，何曾踏著遮里。
元	侯善渊	《归来曲》	长生道，日用在虚无。一气初分明动静，三才应化见沈浮。玉兔趁灵乌。轰宇宙，一撞出昏衢。光射三山白虎额，焰飞两道赤龙须。照见夜明。
元	姬翼	《鹧鸪天》	事事无心恰到闲。黄尘阃外不相干。几多着网因名缚，无限吞钩被口谩。樊物外，水云闲。不劳辛苦运枢环。藉莎白石和衣卧，野鸟山猿相对。
元	王哲	《瑞鹧鸪》	修行孰是练金丹。练就方知两事全。七返不容开四户，九还应是转三田。气神交结为珍宝，灵性分明作大仙。今日却归元本路，自然清静永恬。
元	赵孟頫	《题耕织图二十四首奉懿旨撰》	大火既西流，凉风日凄厉。古人重稼穑，力田在匪懈。效行省农事，禾黍何旆旆。碾以他山石，玉粒使人爱。大祀须粢盛，一一稽古制。是为五谷长，异彼稊与稗。炊之香且美，可用享上帝。岂惟足食人，一饱有所待。
元	姬翼	《月中仙》	浩浩灵源，自先天恍惚，难貌形状。殊非想像，罢兔角龟毛，头头分朗。百般呈伎俩，尽分外、无风起浪。截断亡羊路，山云野水，相与复相忘。神光照应无方。示灰寒地文，舒缓天壤。低头放杖。便击木无声，敲空作响。不须求罔象。得自在、无拘纵放。信手拈来用，如意宝珠无尽藏。
元	杨维桢	《漫兴（七首）》	长城女儿双结丫，陈皇宅前第一家。生来不识古井怨，唱得后主《后庭花。
元	马钰	《临江仙 继重阳韵》	大悟立身蓑笠好，遇投相应回头。训予全道号无忧。慧眸观玉洞，云步上琼楼。赤雁头钻清宴地，白鸥足捧浮沤。两般混合最休休。要除三界苦，堪把一灵修。
元	马钰	《西江月》	人总贪生尽死，我今认死长生。这般径路少人行。悟后舍家勇猛。休说玄元难解，我观容易分明。要君守拙绝多能。天地悉归清静。
元	王哲	《带马行 缘化子弟》	锁户真成了。百朝甚惺洒。冰餐非苟且，玄妙就中超，马眸粘惹。恩爱俱齐舍。闲游冶。教余同幽雅。仙子共成修，写马明星下。
元	张之翰	《婆罗门引 病中对菊》	当轩有菊，几年不共结清欢。偶然乘兴南旋。却念都城手种，谁兴护霜寒。正闰余秋晚，曾未开残。宦游最难。算长在别离间。不是未逢蓓蕾，早已阑珊。今年好处，恰花近重阳慰病颜。微雨后、一笑相看。
元	王冕	《次韵答王敬助 其三》	慷慨登高罢，风流入醉余。山田禾熟早，海国雁来初。对客无多论，耽眠或废书。东南岩壑美，时复命巾车。
元	陆文圭	《念奴娇 赠王道人性初归茅山》	芙蓉城郭，有羽仙骑鹤，来从何处。曾拉茅君峰顶会，瑶佩随风吹去。玉笈偷开，青囊拾得，笑看人间世。藏身壶里，个中别有天地。共约手种蟠桃，缀花结实，已是三千岁。欲脍长鲸麟作脯，倒海聊供一醉。偶忆寒梅，更惭小草，拂袖怀归计。蓬莱清浅，云帆他日相遇。
元	宋＊	《行香子 京山道中》	竹院松庭。犬吠鸡鸣。被田家、画出升平。园林掩映，鞍马经行。怅暮天低，寒日澹，晓风轻。浮世浮名。役使神形。霎时间、鬓变星星。不忧不惧荣，无辱无荣。爱水边渔，林下隐，陇头耕。
元	王丹桂	《无俗念 本名念奴娇  咏竹，谨继长春真人韵》	一竿修竹，有天然标本，森然唯独。槛外窗前横翠影，幽雅真非寻俗。内蕴虚心，外彰高节，超越凡材木。静吟风月，韵同敲击冰玉。可爱素质英姿，引鹤栖凤，四序清人目。茂叶重重光润腻，袅袅柔枝凝绿。根曲蛟蚪，气含蔬笋，全味胜粱肉。此君嘉秀，并余遐算遐福。
元	王冕	《次申屠子迪韵 其三》	海国秋风劲，江城暮雨昏。浮云低月峡，戍鼓殷雷门。芳草何年歇？青山亘古存。光阴如过客，吾道底须论。
元	尹志平	《昭君怨 泉州洞真观书于东壁》	节令重阳闲步。直至武清南渡。极目看嘉祥。水茫茫。连日阴沉微雨。正在芦花深处。游乐水云间。望西山。
元	王冕	《建康层楼》	层楼危构出层霄，把酒登临客恨饶。草色不羞吴地短，雁声空落楚天遥。江山如画知豪杰，风月无私慰寂寥。六代繁华在何处？败红残绿野萧萧。
元	杨维桢	《怡云山房诗》	东山之云英英兮，积白雪待曾冰兮，吾与云静时行而藏兮。东山之云灵灵疠二友风伯子雨江兮，吾与云动时止而通兮。
元	程文海	《太常引 寿高丽王》	沁园岁岁菊留芳。待此日、庆真王。金鼎燮和元。造寿域、同开八荒。河山带砺，一传千岁，地久与天长。晴日上扶桑。便先照、琼阶玉觞。
元	元好问	《石州慢 赴召史馆，与德新丈别於岳祠西新店》	系筑行歌，鞍马赋诗，年少豪举。从渠里社浮沈，枉笑人间儿女。生平王粲，而今憔悴登楼，江山信美非吾土。天地一飞鸿，渺翩何许。旅。山中父老相逢，应念此行良苦。几许虚名，误却东家鸡黍。漫漫长路，萧萧两鬓黄尘，骑驴漫与行人语。诗句欲成时，满西山风雨。
元	马钰	《苏幕遮 自戒》	不悭贪，不谄诈。不忆家缘，不说乡中话。不著世情不著假。不做诗词，不敢言行化。志弥高，心转下。云水清闲，内养内无价。乐在其中欣放耍。姓氏人询，倦应扶风马。
元	王丹枉	《玉炉三涧雪 谢道友访及》	鲁拙倦贪世利，疏慵唯爱山居。深承道友喜相呼。来结良缘妙趣。但愿徐登寿域，更祈重悟虚无。尘劳放下万缘除。高卧白云深处。
元	姚燧	《玉漏迟 与畅纯父学士同舟过鹿门山》	溯丹青未了。森然玉立，相迎云表。劳苦诗人，郑重鹿门清晓。耆旧犹今好在，算窃比、山灵年少。青盖照。宜余翠葆，萧萧华皎。渺渺。汉水沧波，间流尽人间，几多悲啸。对羊公片石，一尊相吊。唤起长庚小妾，试看坐、金鞍歌笑。飞蚋小。淡淡长空孤鸟。
元	梁寅	《诉衷情》	李花当户间桃花。妍景雪兼霞。春风送将春色，照耀野人家。回蝶使，罢蜂衙。日初斜。双莺窗外，双燕帘间，共惜华。
宋	释原妙	《偈颂十二首》	腊月三十日，时节看看至。露柱与灯笼，休更打瞌睡。觌面当机提，当机觌面觑。蓦然触瞎眼睛。照顾烂泥里有刺。
元	李俊明	《南乡子 锦堂寿日》	弓剑不离身。唾手功名马上成。见说人生为郡乐，班春。政事如棋局局新。熊梦庆佳辰。喜动山城击壤民。书锦堂前争献寿，留宾。尽是蟠桃。
元	周砥	《风雨一首用高季迪韵》	贫富不相值，衰荣固有时。行哉徒自速，止尼未为迟。崎岖千万涂，辛苦岂要辞。风雨群鸡鸣，坏屋起晨炊。一日不解醉，千古有遗悲。如何屠钓人，敢为帝者师。
元	邢叔亨	《木阑花慢》	东岳天齐圣帝，创建起一行宫。听松韵翻涛，分序奏管，檐铎摇风。对面好山迎目，恋清标佳致懒乘骢。此夜归来无月，明朝去认行踪。一般清兴洗心胸。禁夜捣铜钟。有犬吠山村，泉流西涧，鹤翅摩空。几处总兵节制，太平何术教军戎。天下典章狼籍，多门政出谁穷。
元	杨维桢	《绩妇词》	蟋蜶入秋堂，青缸夜未央。李吾今夜恶，东壁灭余光。
元	杨维桢	《采桑词》	吴蚕孕金蛾，吴娘中夜起。明朝南陌头，采桑鬓不理。使君从何来，调妾桑中憙。不识秋胡妻，误认金楼子。
元	尹志平	《临江仙 朝元观，请以词许之》	自别都门人事少，心头不挂微尘。闲歌闲咏默颐神。有中皆妄想，无内却全真。取性逍遥云水客，无情淡泊闲人。随缘安乐绝疏亲。三阳将欲遍，五气自朝元。
元	侯善渊	《夜行船》	可惜芳年穷妙理。中途滞、教门无主。道院凄凉，故人疏淡，那更暮天愁雨。块坐宾横空无语。赤心诉、有谁知委。拂袖归山，碧溪深处，说。
元	王哲	《离别难》	游历水云两郡，人休起舞寥。看清轮、认取风飚。晃琼瑶。嘉气满丹霄。玉花吐、馥郁金莲，馨香二物谁消。随缘从覆焘。红霞缭绕。翠雾不相饶。时得得，日昭昭。准蓬莱、定信频招。见空中、彩凤来往，又金童、前捧紫芝苗。此却要、再睹吾颜，除非能、续弦断重调。劝汝等、各各修持。一去洞天遥。
元	刘处玄	《满庭芳 攒三拆字》	冯疃，仙住，铅汞成形。罪尽，神气自然灵。天明万象，地渊、涌泉平。静恍惚，无缺，命须停。诚了了，蓬隐，胜似华荣。若出户，眼界宽青。林间松桧，洞深处、看经。觑分，正尘断，碧霄行。
宋	张士逊	《答陈文惠》	八十光阴有二年，烟萝门户喜开关。近来无奈山内相，频寄书来许缀班。
元	王冕	《谢林彦广惠酒》	江南三月春始足，桃花杏花参差开。溪云入屋夜生雨，山瀑近床晴隐雷。读书吊古有何益？行道济时无此才。多谢奎章老文伯，时时携酒草堂来。
元	陆文圭	《浣溪沙 次伯机》	翠玉峰高鹭点明。谷纹波动鸭雏生。湖山宜雨又宜晴。越女荡舟莲叶碧，裴郎驻马柳阴青。折花调客诉衷情。
元	陆承孙	《清平乐 珊瑚网名书题跋卷八》	吴山梦断。依旧江南岸。惊起湿香飞汗漫。倦听徘徊哀雁。神游极表难成。屏帏曲曲如卿。深院吟蛩疏雨，断肠声外生声。
元	谢应芳	《淮夷篇》	大邦浙河西，吴郡称第一。淮夷著柘黄，来作豺虎窟。交邻无善道，西顾拒劲敌。一鹗婴罔罗，同气顿萧瑟。正朔仍奉汉，天恩满床笏。赋粟岁倍蓰，郿坞金日积。非无舶棹风，海运不挂席。包藏狼子心，反覆莫可测。台阁两重臣，忍为枭獍食。井蛙自尊大，出入复警跸。爱弟日宠骄，开府门列戟。提兵几百万，势热手可炙。甲第连青云，圊溷亦丹碧。瑶池长夜饮，天魔舞倾国。帷幄皆面谀，忠鲠即摈斥。权门竞豪奢，婪夫务怀璧。淮南旧巢穴，坐视成弃掷。出师理侵疆，所向辄败绩。邻兵贾馀勇，一举数州得。群凶纳降去，敛戍独坚壁。奈何围数重，楼橹比如栉。炮车拂云汉，昼夜飞霹雳。宠弟既齑粉，左右皆股栗。短兵屡相接，苗獠与戮力。南濠百花洲，流血水尽赤。闭关甫期月，人面多菜色。蔬茹犹八珍，骸骨爨下析。众叛已不知，豕突犹亲出。前徒忽投戈，回骑不数匹。一炬齐云楼，红粉随烟灭。缚虎送台城，咆哮气方息。嗟哉尔淮夷，亡命起仓卒。衡行十五载，贵富亦已极。雕墙底灭亡，斯理信弗忒。
元	马钰	《玩丹砂 化卧单》	三髻山侗化卧单。诸公休要做艰难。三条乾布有馀宽。每幅度量须六尺，通为二九体长安。不愁炎暑与严寒。
元	王逢	《次鰕妾岸（常熟州）》	朝辞凤巢村，晚次鰕妾岸。起望大角间，太白光有烂。方罹杜陵苦，未已崔旰乱。鬓毛掠蝙蝠，竹里鸣鹖輶。同曹迫忧悸，相视名错唤。前途非乐土，殊昧贤达算。谁家缭崇垣，轴轳卧井幹。余歌久凄惋，酣宴同清晏。宁知楚幕乌，不寤吴宫燕。萧晨理舟楫，回首重悲叹。
元	白朴	《天净沙 夏》	云收雨过波添，楼高水冷瓜甜，绿树阴垂画檐。纱厨藤簟，玉人罗扇轻缣。
元	王处一	《苏幕遮 宁海赵信武索》	五明宫，三光照。八脉婴儿，九转通玄妙。七宝林中常舞跳。十地玲珑，一个真欢笑。杳冥冥，冥杳杳。今古诸仙，永永同相召。外道天魔都未晓。方喜圆成，了了还重了。
元	薛昂夫	《太常引 题朝宗亭督孟博早归 以上三首见元草》	冷烟千顷酿寒威。晓霜重压征衣。休教六花飞。忆尚有、游人未归。江空岁晚，故园秋老，行色莫依违。特地与君期。趁南浦、莼鲈正肥。
元	白朴	《木兰花慢 戊子秋，送合道监司赴任秦中，兼》	倦区区游宦，便回棹、谢山阴。算谁似君侯，莼鲈有味，富贵无心。匆匆又移玉节，恨相思、何处更相寻。渭北春天树边，江东日暮云深。岸花樯燕动悲吟。把酒惜分襟。问玉井莲开，三峰绝顶，谁共登临。长安故人好在，忆元龙、名重古犹今。说与英雄湖海，应怜枯槁山林。
元	尹志平	《道无情 秋阳观作，答宣德州道友请》	深谢将书来请。才到西岩春令。百鸟正喧呼。乐无余。道众满川和气。醮罢更看天意。缘契合虚谷。任西东。
元	王冕	《读史》	耿耿青灯照青史，坐看兴废眼前来。亡秦未必非胡亥，灭赵终然是郭开。三国英雄由将相，六朝人物只婴孩。商之孙子宁无论，妲己端端是祸胎。
元	张昱	《辞答张太尉见招》	中年晚觉壮心去，涉世颇知前事非。若使范增能少用，肯教刘表失相依。风云天上浑无定，麟凤人间不受鞿。残梦已随舟楫远，五湖春水一鸥飞。
元	冀国公主	《朝中措 游灵源山 以上二首见孙德谦全金词稿》	倦游踪迹查无凭，寥落过山城。客馆潇潇夜雨，披襟凤烛青荧。追思往事，十年一梦，堪笑堪惊。冉冉隙驹光景，依依嚼蜡心情。
元	萨都剌	《法曲献仙音 寿大宗伯致仕于公大宗伯（原作》	鬓未银，东风早挂冠。侑词图、乡称人瑞，度蓬瀛、仙祝灵丹。绕膝。
元	牧常晁	《西江月》	多少外寻卦象，不知返照真元。此身元是易之门。昼夜坎离常运。鸟乌兔马牛龙虎，无非借喻为根。屯蒙既未定晨昏。定意专心为本。
元	张翥	《行香子》	水远天低。雪意垂垂。火炉头、煨芋燃萁。蒲团稳坐，纸帐低围。且放些慵，补些拙，学些痴。休惹群儿。唱起铜。笑山翁、醉倒如泥。谁分蜾嬴，莫近鸱夷。把独醒人，沉醉者，两忘机。
元	王冕	《素梅 五二》	六月一日天大热，清风忽地过江来。湿云挟得梅梁起，半夜飞空作怒雷。
元	韩奕	《秋日》	百事年来尽懒为，闭门高卧动经时。秋来深悟芭蕉喻，岁暮聊吟蟋蟀诗。巷陌草深人住少，湖田水没雁来迟。人生意无贫贱，尊酒鲈鱼且自持。
元	马钰	《望蓬莱 九日吟》	酬佳节，争赏菊花忙。尽说陶潜深得趣，孟嘉落帽兴偏长。终久落空亡。马风子，别有好风光。阳里养阳阳养处，水牛牵向牧牛场。永永庆重。
宋	释原妙	《偈颂六十七首》	有句无句，金乌吞玉免。如藤倚树，癞马击枯椿。树倒藤解，一冬烧不尽。句归何处，石虎当途踞。呵呵大笑，龙头蛇尾。捺倒烂泥里，刚刀不斩无罪之人。
元	姬翼	《太常引》	贤愚汲汲斗经营。唯是利和名。浑似弄潮人。与千丈、风波竞争。百年光景，一堆尘土，碌碌苦劳生。回首问前程。望极目、山河未平。
元	高道宽	《逍遥令》	真大道，脱体做神仙。两个一般无二样，功成行满玉皇宣。鹤驾赴朝元。浮空去，万法总无言。我本独超三界外，玄元不二妙真全。寰海度人。
元	张玉娘	《汉宫春 元夕用京仲远韵》	玉兔光回，看琼流河汉，冷浸楼台。正是歌传花市，云静天街。兰煤沉水，澈金莲、影晕香埃。绝胜，三千绰约，共将月下归来。多管是春风有意，把一年好景，先与安排。何人轻驰宝马，烂醉金。衣裳雅淡，拥神仙、花外徘徊。独怪我、绣罗帘锁，年年憔悴裙钗。
元	邵亨贞	《法曲献仙音 寄寿云西老人，时吴与张石隐、》	章、皆雷老人宾馆，三月二十八日也谷雨晴，柳风吹暖，春在绿阴深处。青鸟传书，羽仙清道，天香暗满窗户。准拟问长生路。桃花几千树。黯凝伫。看斑衣、近来得意，云路迥，千里易成阔步。铜狄尽摩挲，任高堂、暮景容与。见说西园，有佳宾、酾酒同赋。恨牡丹花下，此际不陪尊俎。
元	王冕	《寓意十首次敬助韵 其二》	白露下亭皋，绿叶飒已槁。弱质不自贵，却怨秋风早。征雁鸣，游子在远道。如何鹿皮翁，忘言对芳草。
元	宋褧	《春莫双清亭小酌怀张孟幼》	吏退公庭雁鹜行，持杯暂对水云乡。山开罨画涵晴影，花落烟肢漾晚香。酒帜隔津标柳陌，渔舟避浪向蒲塘。怀人不得同相赏，空赋《停云》第二章。
元	长筌子	《抛球乐》	道人心印悟来，自然惺洒。这妙用、玄关造化，神功巧笔，今古难画。见壶中、不夜春光，有锦绣、江山相亚。处处花萼楼台，秀吐香风，高耸蟠桃架。玩紫微绛阙，瑶池阆苑，岂羡世间，园林郊野。闲步凤凰台，听一派箫韶，音韵清雅。任纵横出入，灵空不用，玉鞭金马。然卓立乾坤，看万象、森罗青霄下。五明宫，玄珠会，妙体婵娟娅姹。醍醐芝草，谁肯著、千金酬价。有缘得遇真师，点透灵通，常应无虚诈。赏圣贤至理，谦慈度日，更六根清净，无为风化。性月桂枝芳，放万道光明无毁谢。把天机秘诀，勿令轻舍。
元	王逢	《和戍妇陈闻雁有感（四首）》	江南江北荻花生，妾处君边第一声。何似春风湖上宅，银筝玉柱白头情。
元	谭处端	《如梦令》	因遇重阳师父。引入全真门户。慧火炼灵空。不敢胡行一步。一步。一步。一步近如一步。
元	王寂	《渔家傲 瑞香》	岩秀不随桃李伴。国香未许幽兰换。小睡最宜醒鼻观。檐月转。紫云娘拥青罗扇。半世庐山清梦断。天涯邂逅春风面。茗碗不来羞自荐。空恋恋。野芹炙背谁能献。
元	许有壬	《沁园春 送乡人高子翔次来韵》	放眼芜城，北尽淮，东驰海门。叹故园遥隔，关山歧路，好怀深负，风月乾坤。邂逅佳人，笑谈清致，所见而今胜所闻。江湖乐，任提鹭，翳凤骑麟。世间富贵浮云。也莫校箕山与渭滨。想抱关击析、心期贤圣，耕田凿井，上有华勋。休道官卑，休嫌俸少，且喜诗成句句新。君归矣，问故园桃李，几度逢春。
元	关汉卿	《【双调】大德歌 冬》	雪纷纷，掩重门，不由人不断魂，瘦损江梅韵。那里是清江江上村？香闺里冷落谁瞅问？好一个憔悴的凭阑人！
元	王冕	《丁酉岁元日九里山中》	授时无历日，献岁喜天晴。道路何艰阻，山林似太平。梅香清海国，柳色上江城。且喜兰台近，疲民稍慰情。
元	杨载	《宗阳宫望月分韵得声字》	老君台上凉如水，坐看冰轮转二更。大地山河微有影，九天风露寂无声。蛟龙并起承金榜，鸾凤双飞载玉笙。不信弱流三万里，此身今夕到蓬瀛。
元	刘志渊	《万年春》	静听身中，火龙水虎争吟啸。真奇妙。风浪声繁，盘绕天光罩。炼结金霜，壶鼎推真造。成宝耀。地辉天净，体无尘扰。
宋	释原妙	《颂古三十一首》	赵州狗子佛性无，十分春色播江湖。几多摘叶寻枝客，空使洛阳花满途。
元	马钰	《满庭芳 赠姜王二先生》	人人须道，次须知。始初屏子休妻。次则离家乞食。无作无为。但见老人童稚，便须当、礼乐先施。行大善，但生心举意，念念慈悲。挫锐摧强忍，把攀援爱念，莫起些儿。自是灵台渐莹，与道相宜。山上赤龙汞绕，海中间、黑虎铅围。大丹熟，指蓬瀛，跨朵云归。
元	王吉昌	《月华清》	一点灵光，千回沦落，四生六道游遍。苦海淹流，几许改头更面。谅四大、虚幼无根，出没甚、流星飞电。无限。递来往奇臭，枯荣迁变。识破般般不恋。悟梦蝶灯蛾，超生业字疑衍专擅。密扣玄关，摧挫寸心千炼。炼得显、元初洒落，展入地、升天体现。一贯。傲神通挥霍，清凉风扇。
元	尹志平	《道无情 怀仁县作》	我爱怀仁冬月。炕暖窗明堪歇。天意不教闲。过南山。东去西来非愿。海角天涯将遍。道果尚难成。又登程。
元	元好问	《乐府鸟衣怨 旧名点绛唇》	香冷云兜，后期红红知何许。谢家儿女。解得辞巢语。画栋珠帘，恨不经年住。忽忽去。岸花汀树。寂寞潇潇湘雨。
元	谭处端	《满庭芳 赠＊州王三校尉》	蛾恋灯光，蜂贪花蜜，问君终久如何。欲成修炼，须出黑风波。慧剑攀缘割断，离乡土、趋却娘哥。烟霞客，水去步稳，随分养天和。消磨。除旧孽，婪耽布素，信任磨拖。兴诗词吟咏，舌诞唇歌。古往今来达士，自家与、无少无多。神仙话，休论蓬岛，似是上高坡。
元	张翥	《摸鱼儿 题熊伯宜藏梅花卷子》	记西湖、水边曾见，查牙老树如此。冰痕冷沁苔枝雪，的数花才试。天也似。爱玉质、清高不久闲红紫。孤山处士。总赋得招魂，烟荒雨暗，寂寞抱香死。春风笔，休忆深宫旧事。添人多恨多思。墨池雪岭三生梦，唤起缟衣仙子。仍独自。伴瘦影、黄昏和月窥窗纸。声声字字。写不尽江南，闲愁万斛，诉与绿衣使。
元	熊鉌	《越州道中》	野田秋溜正潺潺，新翠乔林绕舍环。淡日凝烟横别浦，斜风吹雨过前山。柴扉初放牛羊出，渔艇方携蟹蛤还。自笑平生爱游览，天教长在水云间。
元	张玉娘	《玉女摇仙佩 秋情》	霜天破夜，一阵寒风，乱淅入帘穿户。醉觉珊瑚，梦回湘浦，隔水晓钟声度。不作高唐赋。笑巫山神女，行云朝暮。细思算、从前旧事，总为无情，顿相孤负。正多病多愁，又听山城，戍笳悲诉。强起推残绣褥，独对菱花，瘦减精神三楚。为甚月楼，歌亭花院，酒债诗怀轻阻。待伊趋前路。争如我双驾，香车归去。任春融、翠阁画堂，香霭席前，为我翻新句。依然京兆成眉妩。
元	赵孟＊	《巫山一段云 登龙峰》	片月生危岫，残霞拂翠桐。登龙峰下楚王宫。千古感遗踪。柳色眉边绿，花明脸上红。欲寻灵积阻江风。离思杳无穷。
元	侯善渊	《沁园春》	养浩颐神，离欲澄虚，物外定观。见玉关倾落，霜千点聚，碧岩漂渺，雪降团团。混内豁然，空中有象，天地相交四兽攒。前朱引，后玄随左右，虎绕龙蟠。黄宫捧出神丹。遇此物疵盲法体安。使蛇吞一粒，成龙变翼，鹌达者，立化祥鸾。点铁成金，回骸起死，杌逢之返降檀。君知否，上登仙入圣，不足为难。
元	王丹桂	《满庭芳 咏三教》	释演空寂，道谈清静，儒宗百行周全。三枝既立，递互阐良缘。尼父名扬至圣，如来证、大觉金仙。吾门祖，老君睿号，今古自相传。玄玄。同一体，谁高谁下，谁后谁先。共扶持邦国，普化人天。浑似沧溟大海，分异派、流泛诸川。然如是，周游去处，终久尽归源。
元	王吉昌	《南乡子》	进退兔和乌。驱入乾坤造化炉。少减多添循度运，情娱。巧炼丹凝体不枯。性养点尘无。放荡空圆傲玉壶。应物头头无碍，形殊。密蕴摩尼。
元	陆文圭	《念奴娇》	茂林修竹，自山阴散后，几番陈迹。修禊年年春故事，懊恨风流非昔。当日兰台，后来菊圃，苗裔江南北。睹君雅号，恍然旧事重忆。岁晚木落天寒，黑貂将敝，尚作新丰客。星斗胸中空灿烂，磨蝎空名何益。袁吕相逢，知音一笑，肉眼无人识。访予梅屋，谈天聊慰孤寂。
元	马钰	《清心镜 赠薛道清》	做修行，细搜刷。清净家风，便是大乘妙法。下无为、无作真功，心镜上抹。自然明，自然达。把九玄七祖，尽行救拔。向蓬瀛、坦荡逍遥，冠裳似菩萨。
元	马钰	《金莲出玉花 赠刘公见惠鞋，以词赠之》	赠予鞋履。我赐贤家玄妙理。休别猜疑。早离尘缘得所宜。论其元首。清净精光牢固守。性不沉流。决继海蟾的祖刘。
元	杨维桢	《枭芦辞》	枭徒而不成凤兮，芦种而成荻。此智者之操心兮，受降同乎受敌。
元	陈基	《秋怀（六首）》	秋夜何迢迢，摇摇不能寐。起坐弹孤琴，写此千古意。《鸣凤》久寂寥，《猗兰》亦憔悴。往圣既莫作，后贤孰当继。独怜商山翁，去去复遐逝。空谷亦何有，紫芝聊可饵。如何末路中，亦堕留侯计。羽翼倘不成，鸿鹄将垂翅。苟可利生民，宁辞暂纡辔。区区后世名，于翁胡足记。
元	王冕	《对酒》	含笑看长剑，开怀对酒樽。江风生席面，山雨湿云根。去国愁征戍，丰年荷圣恩。莫辞情烂漫，白首壮心存。
元	杨维桢	《雉城曲》	荡舟横塘去，塘上野鸳鸯。鸳鸯忽飞去，相见双女郎。齐唱雉城曲，共制芙蓉裳。手洗藕花露，劝君荷叶囊。何以报永好，解佩双明珰。妾住雉城里，不是雉城倡。
元	杨维桢	《嬉春体四绝》	燕子冲帘过，胡蜂采蜜归。折花香露湿，不惜绣罗衣。
元	陶宗仪	《西湖纪兴》	浩浩春波阔，冥冥夜雨县。笙歌传别馆，灯火隔疏烟。作客频迁次，伤时更可怜。明朝晴未卜，还是醉湖船。
元	王哲	《恣逍遥》	气全神神燕坐。来与四方聚课。说灵根坤对过。平恁麽。么妙自无人我。戟锋交，平相贺。中宝结成一颗。是惺惺，清没和。津负荷。须用这。
元	黄清老	《天运不已，岁时又春，学已可乎！作自勉诗呈》	东风一笑可人心，旋沥新醅对客斟。山色未匀春意浅，梅花已老白云深。半轩依竹闲听雨，千里怀人欲抱琴。试问樵溪隔年意，碧波东注渺难寻。
元	王处一	《苏幕遮 丹阳祠堂》	彦明姜，钟子政。文举先生，三友於中省。各发丹诚用得正。助阐玄门，转化昌阳境。玉阳王，为袖领。外诱诸公，结果全真行。工匠同流须至敬。感动扶风，专向蓬莱等。
元	马钰	《无梦令》	莫讶迩来栽竹。非恋眠前碧绿。惟爱岁寒心，使我自然不俗。不俗。不俗。清静志坚仙福。
元	洪希文	《浣溪沙 试茶》	独坐书斋日正中。平生三昧试茶功。起看水火自争雄。势挟怒涛翻急雪，韵胜甘露透香风。晚凉月色照孤松。
元	王哲	《探春令》	兀然真性，杳杳默默，无微无大。一团莹宝，光明围绕，五彩同随那。逍遥自在堪经过。有玉童相贺。满空馥郁，盈盈里面，来伴神仙坐。
金	元好问	《外家南寺》	郁郁秋梧动晚烟，一夜风露觉秋偏。眼中高岸移深谷，愁里残阳更乱蝉。去国衣冠有今日，外家梨栗记当年。白头来往人间遍，依旧僧窗借榻眠。
元	张之翰	《唐多令》	不是强辞荣。风波实可惊。算平生、耐久交情。走遍天涯依旧好，都不似、一灯青。世路自欹倾。湖天方晦明。也休将、文字争鸣。一曲渔歌无别调，烟雨外、两三声。
元	丁鹤年	《题昌国普陀寺（二首。寺在宁波府东南海岛间》	昆明劫火忽重然，宇内名山悉变迁。古刹独存龙伯国，丰碑犹记兔儿年。三更日浴咸池水，八月潮吞渤海天。云汉灵槎如可御，便应长往问群仙。
元	马钰	《长思仙 赠任仙》	左擎苍。右牵黄。昔日存心飞走忙。如今万事忘。饮琼浆。宴明堂。瑞气祥光入绛房。无中得弄璋。
元	郯韶	《次玉山分题韵（二首）》	频年种豆绕幽居，深巷萧条意自如。日宴炊烟分井臼，春前草色上阶除。清时自分耽诗癖，白日首嫌生事疏。秪忆桃源种桃者，秋江多致鲤鱼书。
元	景元启	《殿前欢》	月如牙，早庭前疏影印窗纱。逃禅老笔应难画，别样清佳。据胡床再看咱。山妻骂，为甚情牵挂？大都来梅花是我，我是梅花。
元	徐再思	《梧叶儿》	芳草思南浦，行云梦楚阳，流水恨潇湘。花底春莺燕，钗头金凤凰，被面绣鸳鸯：是几等儿眠思梦想！
元	王哲	《卜算子 谒友不遇》	曩者见张公，索写词中信。王哲今朝故故来，甚没个人相近。回首跨清飚，随足云霞趁。却入全真复旧堂，把一点灵明认。
元	王冕	《次答王敬助》	束书归住水南村，且把犁锄教子孙。垒石旋成蒸药灶，插篱将就种瓜园。谈挥麈尾风生座，醉倒垆头月满轩。富贵功名只如此，何须多梦过侯门？
元	邵亨贞	《齐天乐 张翔南寓金陵时，尝有寄金子尚魏彦》	，独以赏音见许，而不知予频年连婴逆景，久疏词笔，非复向时怀抱矣，戊申秋杪，邾仲羲持示词卷，且辱彦文寄声，并索近作入卷，乃为倚歌二阕，其一以答彦文，其一以喜翔南还家当年放浪苏台下，长从故人诗酒。茧帖飞花，弦度曲，思绕阊门杨柳。星霜易久。怅十载分携，几番回首。沧海尘昏，屋梁落月尚依旧。山林何处寄傲，不如人意事，长是八九。有客传书，多君玩世，况是不忘衰朽。明朝见从。纵少壮难追，好怀还有。醉墨淋漓，浩歌开笑口。
元	陈基	《秋怀（六首）》	群动夜已息，秋声适何从。仰视天宇高，微云浩无踪。明月在庭户，河汉上横从。既莫知所始，何由究其终。我独弦我琴，微风入疏桐。写作清商调，感激意无穷。
元	王吉昌	《放心闲》	一气玄功，三奇真造，本来玉貌修完。混归宝藏，密蕴九转神丹。傲阳体、堂堂实相，栖真境、坦荡天宽。从渠日月，忙催四大，迤逦衰残。物壮难留，假躯易失，独卓尔、一点冰寒。恢恢圣变，奋飞舞，恣吟弹。伴云外、清风明月，放宛转、隐显多般。还童不老，任灾临劫运，无像神。
元	萨都剌	《酹江月 任御史有约不至》	秦淮晓发，挂云帆十丈，天风如箭。一碧湖光三十里，落日水平天远。系马维舟，买鱼沽酒，杨柳人家店。轻寒袭袂，淮南春色犹浅。几度暮鼓晨钟，南来北去，游子心倦。芳草萋萋天际绿，怅望故人应转。翠袖偎香，锦筝弹月，何处相留恋。有人独自，灯花深夜频翦。
元	元好问	《感皇恩 洛西为刘景玄赋秋莲曲》	金粉拂霓裳，凌波微步。瘦玉亭亭倚秋渚。澹香高韵，费尽一天清露。恼人容易被、西风误。微雨岸花，斜阳汀树。自惜风流怨迟暮。珠帘青竹，应有阿溪新句。断魂谁解与，烟中语。
元	陈孚	《开平即事二首》	天开地辟帝王州，河朔风云拱上游。雕影远盘青海月，雁声斜送黑山秋。龙冈势绕三千陌，月殿香飘十二镂。莫笑青衫穷太史，御炉曾见衮龙浮。
元	景覃	《天香》	市远人稀，林深犬吠，山连水村幽寂。田里安闲，东邻西舍，准拟醉时欢适。社祈雩祷，有箫鼓、喧天吹击。宿雨新晴，垅头间看，露桑风麦。无端晴亭暮驿。恨连年、此时行役。何似临流萧散，缓衣轻帻。炊黍烹鸡自劳，有脆绿甘红荐芳液。梦里春泉，糟床夜滴。
元	方行	《江南词》	暖风晴娇杜若洲，沙头狂客系兰舟。采蘋多少江南女，摇荡春光不自由。
元	虞集	《舟次湖口》	江沙如雪水无声，舟倚蒹葭雁不惊。霜气隔篷才数尺，斗杓插地已三更。抛书枕畔怜儿子，看剑灯前慨友生。尚有乘桴无限意，催人摇橹转江城。
元	王恽	《夺锦标 君卿宣慰来别，索鄙作赆行，赋乐府》	歌之，六朝老树不无动色也六郡雄藩，会稽旁带，雨浙风烟如昔。碧草莫伤春浦，冠盖东南，几多行客。正新亭父老，望云霓、苦思休息。道朝家、雨露同春，问甚江南江北。贺监归舟逸兴，何似双旌，尽慰元郎行色。镜水绿通朱阁，威畅恩宣，海波春寂。笑东山老去。此心初、非泉石。约海楼、翡翠同游，醉。
元	王冕	《漫兴 其一》	隐几看山与世违，当门种竹亦无机。五更骤雨随风过，满眼落花如雪飞。每为注书消夜烛，亦常沽酒点春衣。今朝急报任公子，昨日苍苔满钓矶。
金	元好问	《摸鱼儿　雁丘词》	问世间情是何物，直教生死相许？天南地北双飞客，老翅几回寒暑！欢乐趣，离别苦，是中更有痴儿女。君应有语：渺万里层云，千山暮雪，只影向谁去！横汾路，寂寞当年箫鼓，荒烟依旧平楚。招魂楚些何嗟及，山鬼自啼风雨。天也妒，未得与，莺儿燕子俱黄土。千秋万古，为留待骚人，狂歌痛饮，来访雁丘处。
元	冯子振	《鹦鹉曲 松林》	山围行殿周遭住。万里看牧羊父。听神榆树北车声，满载松林寒雨。应昌南旧日长城，带取上京愁去。又秋风落雁归鸿，怎说到无言语处。
元	张可久	《青玉案 春思》	柳眠花困春如醉。人比年时更憔悴。珊枕香寒风半被。夜长无眠，日高未起。深掩屏山翠。鬟儿只道春睡。才说相思那人讳。暖玉崧崧珠约臂。卦钱摇遍，帕罗揉碎。几点桃花泪。
元	高道宽	《望蓬莱》	真消息，明月照天涯。玉兔彩蟾十五夜，金鸟飞去吐红霞。一点道人茶。清霄外，静隐紫丹砂。偃月炉中烹玉蕊，砂鼎内结金花。赠与道人。
元	邵亨贞	《摸鱼子 甲辰季秋，与夏颐贞同在吴门，屡有》	人罗仲达以节物为具，同席数人，意颇欢适。乙巳九日，在九山之东泗水上，酒兰散步，夕阳依依，风在望，兴怀往事，不能无述，未知明年又在何处。驹隙如驰，行乐能几，所谓难逢开口唉也记年时、满城风雨，姑苏台下重九。客楼已办登临屐，曾为好山回首。延伫久。望翠壁嶙峋，闲却题诗手。相逢野叟。强笑折黄花，乱簪乌帽，来与共尊酒。流光去，肯为闲人宿留。惊心节序依旧。西风只知么吹蓬鬓，病骨尚堪驰骤。官渡口。便拟唤扁舟，往问江潭柳。明年健否。纵世故无情，未应迟暮，孤负此时候。
元	王吉昌	《南歌子》	大药西南采，调和东北隅。火龙水虎奋天衢。七政枢机，斡转运琼酥。月窟喷香麝，冰壶迸玉珠。金童拈弄谒仙都。喜动天颜，赐寿等虚无。
元	马钰	《蓬莱客 本名秦楼月  赠＊山前谭二翁》	谭公急。急迎物外逍遥客。逍遥客。专来缘化，幸无阻隔。焚烧船纲无心测。四方称誉难名溺。难名溺。诸馀守旧，转增利息。
元	张翥	《桂枝香 赏桂杨氏山园，夜饮花下有作》	天香万斛。尽贮入魏台，辟寒金粟。谁唤仙娥睡起，露妆烟沐。翠云裙袖黄云袜，倚秋风、乍惊郎目。恨无明月，高烧蜡炬，分阴丛绿。深照见、凉禽并宿。爱摇滟琼杯，花影堪掬。寸梦丝缘旧约，尚堪重续。何时卜隐西湖上，葺缃荷、芳杜为屋。小山人远，魂招不来，谩歌遗曲。
元	张可久	《清江引》	平安信来刚半纸，几对鸳鸯字。花开望远行，玉减伤春事。东风草堂飞燕子。
元	王恽	《水调歌头 次前韵》	纫兰缀芳佩，远驾振灵修。王城似海无际，泛若一轻舟。谁着朱衣白简，老坐凝床十日，双鹘漫横秋。落日壮心在，不负鬼神幽。笑咿，惊肮脏，竟何求。丈夫出处义在，不用计行留。万事味来嚼蜡，只有济时一念，未肯死前休。驱马出东郭，聊以散吾忧。
元	王逢	《怀马文郁御史靳惟正同知兼简陆公叙薛孟式》	山茶雪蕊渥丹唇，转老东风倚杖身。彗尾封狐营窟夜，朝行高雁海天春。磬襄鼗武知何往，瘦岛寒郊不去贫。窃喜弧辉上弦月，一杯聊劝若为亲。
元	陶宗仪	《木阑花慢 次胡笔峰迁居韵》	占中山一，云霭，水萦纡。便小理蔬畦，深锄菊圃，细花衢。平生几番卜隐，到而今、方称列仙。问字溪翁载酒，执经弟子将军。猗欤。心迹混樵渔。安用绝交书。向石上围棋，松阴捣叶，乐意偏殊。当年辋川图画，有林泉、如此更何如。旋买良田种秫，只知吾爱吾庐。
元	刘志渊	《万年春 中秋》	秋夜银蟾，一天万里光如洗。清风细。拂拭乾坤，冰莹无纤翳。星光沉，全露圆明体。白麾底。晃我神游，亲诣攀青桂。
元	元好问	《水调歌头 缑山夜歌》	石坛洗秋露，乔木拥苍烟。缑山七月笙鹤，曾此上宾天。为问云间嵩少，老眼无穷今古，夜乐几人传。宇宙一丘土，城郭又千年。一襟风，一片月，酒尊前。王乔为汝轰饮，留看醉时颠。杳杳白云青嶂，荡荡银河碧落，长袖得回旋。举手谢浮世，我是饮中仙。
元	王冕	《舟中杂纪 其六》	秋茂喜禾壮，官河带野桥。水光欺日白，寒气得风饶。觅火邻船并，沽醪市店遥。传闻征税急，不忍见渔樵。
元	倪瓒	《双蛾精舍新秋追和戎昱长安秋夕》	秋暑晚差凉，茗余眠独早。清风振庭柯，寒蛩吟露草。晨兴面流水，西望吴门道。不知人事剧，但见青山好。
元	马需庵	《水调歌头 寄洪大参》	关山渺无际，何处认三韩。辽阳烟树千里，回首路漫漫。暂屈元龙湖海，坐镇东方雅俗，心与野云闲。姓字九天上，早晚召君还。记当时，题好句，醉中看。二难兄弟俱在，门外驻金鞍。一别流年似水，暗想浮生如梦，赢得鬓毛斑。何日一尊酒，相对谢东山。
元	王哲	《菊花天 风》	此药神功别有华。专医遍体顽麻。下事是三家。不拘漫酒，选甚盐茶。服了便令筋骨换，亦教结就丹砂。顿觉神清气爽。最嘉最嘉。步步云霞。
元	王哲	《募民乡 赠丹阳》	栗子味堪收。更出馨香是芋头。今后吃时思想定，追求。为甚般般各六筹。细认细寻搜。芋有青苗栗有。空外地中归一处，休休。说破玄玄。
元	杨维桢	《大难日》	来日大难君不知，焦心弊力欲可为？早知大难学安期，炼煮丹石服灵芝。大药误死世所嗤，不如美酒千日可辟饥。美酒醉饱，一日以为老。美酒不畅，千岁亦为殇。
元	马钰	《瑞鹧鸪 赠众道契》	修行何处用功夫。马劣猿颠速剪除。牢捉牢擒生五彩，暂停暂住免三涂。稍令自在神丹漏，略放从容玉性枯。酒色气财心不尽，得玄得妙恰如。
元	丘处机	《报师恩》	一横嘉景日常新。古柏森森四季春。福地清高稀俗事，名坛时复会仙宾。人人尽喜生中国，户户虔心敬上真。唯愿诸公皆省悟，同登无漏出红。
元	马钰	《调笑令 和师韵赠张马二公》	调笑。论微妙。月内银蟾端千跳。中宵日里金鸡叫。坎虎离龙围绕。忽然撞著姹婴召。共守丹炉了了。
元	侯善渊	《满庭芳》	斗柄回旋，紫微初现，缅平一色淳清。云瑛捣尽，天宝耀华婴。玉桂琼林素羽，升玄御、光璨流精。冷然妙，丹黄金碧，炜烨化微星。星徽清雅宴，纯风隐韵，忘相忘形。愿吾流开悟，心释浮荣。勿念云山路隔，高著眼、莫昧灵明。如斯理，青童飞去，点破大兰城。
元	吴存	《摸鱼儿 九日会周南翁子溪上》	问篱边、黄花开否，瓮头新酒绉未。故人有约酬佳节，一幅锦云先坠。凝暮睇。正溪上、西风飒飒吹凉袂。行人笑指。大似渊明，吟诗吻燥，忍待白衣至。曾报与，松下巢居居士。应来别墅同醉。三人对月歌还舞，千载重阳奇事，何况是。青云士、京华冉冉催征骑。吾侪耄矣。愿强健年年，茱萸在手，分寄五千里。
元	杨维桢	《宫词（十二首）》	金屋秋深露气凉，宫监久不到西厢。丁宁莫窃宁歌笛，鹦姆无情说短长。
元	王恽	《感皇恩 广平道中，寄总管宁端甫》	风雨暗公堂，故人晤对。邂逅燕城又三载。偶因官事，喜向广平重会。照人光彩好、心期在。万里功名，半生湖海。十五年间颜改。笑谈尊俎，比老几回倾盖。秋风横漯上、期相待。
元	杨维桢	《金处士歌》	苏州古隐君，实始虞仲，隐居放言，中乎清与权。次曰澹台氏，言不枝，行不径，未尝匐走诸侯前。五噫之夫，将其匹联。耕织为业，不废诵与弦。亦有天随仙配鸱夷子，理钓船。去之五百年，求继者孰贤。阖闾古城阴，曰有处士氏白金。长身而美髯，风局孤以古，古貌疏且沉。家不失箴，里不失任。有余推与人，矧肯爵禄入吾心。心阙下，足终南。贫贱易屈，富贵易淫。故大隐在关市，不在壑与林。凤凰不能引高，神龙不能引深。人呼为处士，更加逸与贞之号，焉知古不如来今？吾嗟今之士，既隐丘园，复事王侯。行无补阙，言无裨谋。惟禄食是媒。诡贞而隐，诡逸而休。以为吾人优。放而返涧，恚岳陇羞。知闻士风，其不泚然在颡，岂吾人俦。
元	杨维桢	《鹰马辞》	鹰使司漏，马使警偷。臧者守杼，获者运牛。彼此职废，空抱主忧。君不见薛恭尹赏各有所，两地一易俱称优。
元	尹志平	《巫山一段云》	太上临关日，吾宗受道时。七雄戈戟斗相持。何处起慈悲。直至西天行化。大教普闻天下。古今今古类皆同。方显道家风。
元	马祖常	《湖北驿中偶成》	江田稻花露始零，浦中莲子青复青。楚船祠龙来买酒，十幅蒲帆上洞庭。罗衣熏香钱满箧，身是扬州贩盐客。明年载米入长安，妻封县君身有官。
元	王处一	《归朝欢 继古韵五首》	业尽神生光一簇。颐养长生真面目。心目还似月当天，神清有若风摇竹。醉唱仙部曲。更令般载瑶台玉。透昆宫、星坛月殿，日射喷红绿。不向人间贪福禄。时得诸天常整覆。五方霞彩结成雯，洪波里面金丸漉。灿烂明胜烛。七宝九宫光透熟。转玲珑、刀圭入腹。不论惊荣辱。
元	凌云翰	《苏武慢》	玉砌雕阑，朱门紫陌，争似道人茅宇。尊有新醪，盘无兼味，自傍小溪垂缕。富贵何淫，贱贫亦乐，此外更无他语。有时将明月为家，或共白云为侣。还俯视、六合之间，茫茫何物，不入灵台丹府。绿水青山，野花啼鸟，已把此心留住。梦熟黄梁，尘飞沧海，转首便为千古。问雪堂、归去何时，江上一梨春雨。
元	许有孚	《太常引》	靓妆仙子谢纤浓。独立水云红。绰约画阑东。似姑射、冰肌雪容。翠盘承月，玉杯擎露，粲粲蕊珠宫。真赏有邻翁。画添入、霓裳曲中。
元	姬翼	《鹧鸪天》	争鹿人家梦未回。眼前触物尽尘埃。古人踪迹徒云耳，宿世功名安在哉。明月窟，乱云堆。纷纷浪语总休该。流霞一醉三千日，莫管红轮上下。
元	冯子振	《鹦鹉曲 荣华短梦》	朱门空宅无人住。村院快活煞耕父。霎时间富贵虚花，落叶西风残雨。总不如水北相逢，一棹木兰舟去。待霜前雪后梅开，傍几曲寒潭浅处。
元	杨维桢	《狗马辞》	狗有乌龙疠马有的卢，的卢徇主兮乌龙食奴。於呼交之借兮无解，孤之托兮无婴。吁嗟乌龙兮狗之解，吁嗟的卢兮马之婴。
元	倪瓒	《忆秦娥 昨日尝赋忆秦娥一首，以介石齐前木》	笑人寂寞，盖以风雨伤怀耳。兹重改呈，又作一首，共写呈，二君却不可扶疏玉。蟾宫树影阑干曲。阑干曲。一襟香露，几枝金粟。娥镜里秋云绿。无端风雨声相续。声相续。不须澄霁，为沽。
元	王冕	《过沧江》	空江五更潮水生，橹摇一舸随潮行。芦花旋风作雪舞，水气上天侵月明。白发不禁游子兴，青山忽动异乡情。天涯沦落何多幸？赖有故人如弟兄。
元	王丹桂	《洞仙歌 述怀》	道家门户，寂淡清虚好。荣耀矜夸自无扰。向午窗、披玩道德南华，除此外，闲弄丝桐一操。秋光未老。锦树屏山绕。适性携筇任登眺。对茫茫鲸海，触目琉璃，天一色、何必搜穷密妙。待他年、功满化飞仙，越烟浪云涛，直趋蓬岛。
元	张之翰	《满江红 益都时习阁睡起》	六月青州，何处是、此身堪著。都不似、素王宫里，倚云高阁。万里风来无隔处，睡余常觉衣裳薄。把暑天如水画如年，消磨却。心地上，何轩豁。眼界外，犹廖廓。被野烟高鸟，劝予清酌。一片青山知客意，冷光堆满栏干角。恨偃然、不肯入城来，难相约。
元	邵亨贞	《西江月 赋陶九成瓷牖朝光书室》	土室融融曙色，山窗晏晏春眠。东风和气满壶天。依约镜奁初展。晴散茅檐云彩，浮纸帐香烟。一枝花影弄婵娟。染就素罗团扇。
元	纸舟先生	《西江月 以上二首见纸舟先生全真直指，注谓》	光彻虚空上下，人人具足无亏。全真真里露真机。实证无为不二。扫去闲名野字，胸中莫滞些儿。七真五祖只如斯。悟得真超圣地。
元	刘志渊	《武陵春 王小先问禅》	法界一真心正住，当体灭诸缘。内外辉辉体现前。无地亦无天。取相於禅禅复远，禅性月沉渊。动静俱无镇湛然。神用即真禅。
元	萨都剌	《酹江月 题清溪白云图》	周郎幽趣，占清溪一曲，小桥横渡。溪上红尘飞不到，惟有白云来去。出岫无心，凌江有态，水面鱼吹絮。倚门遥望，钟山一半留住。涵影淡荡悠扬，朝朝暮暮，是几番今古。指点昔人行乐地，半是鹭汀鸥渚。映水朱楼，踏歌画舫，寂寞知何处。天涯倦客，几时归钓春雨。
元	吴景奎	《念奴娇 寄萧善云》	绛河明月，到中秋、不比寻常三五。神女梦，寒生嫉妒，特地行云行雨。天上婵娟，人间阴晦，怅望成凄楚。金尊翠袖，澹然相对无语。遥想天柱峰头，通宵宴赏，此地今何处。争似银桥侵汉表，直入琼楼玉宇。桂树婆娑，羽衣凌乱，偷得霓裳谱。素娥应笑，醉来狂兴如许。
元	朱希晦	《和韵简天则上人》	凉风袅袅晚秋天，潮落双门缆客船。九陌黄尘蓬鬓底，一篱香露菊花边。故乡鲈鲙牵归思，近砌蛩声搅夜眠。不道分携成远别，几时林下细谈禅？
元	王丹桂	《诉衷情 继古韵》	瑞云深处是仙家。高枕卧烟霞。调引个中物象，玉兔配乌鸦。甘淡素，弃轻纱。远浮华。身崇三教，心敬三光，头戴三花。
元	许有壬	《忆秦娥》	长安陌。东风杨柳花如雪。花如雪。青条无数，为君攀折。少年刚道轻离别。临歧未信心如铁。心如铁。旧怀新恨，满梁残月。
元	张伯淳	《柳梢青 赋枯梅寄张郎中马同知 强村丛书用绣》	冷淡根。小春时候，两蕊三花。栽向西湖，移来东阁，一任安排。绝怜瘦影横斜。但宜在、山巅水涯。花里平安，岭头孤秀，荣悴争些。
元	高克恭	《种笔亭题画》	积雨暗林屋，晚峰晴露巅。扁舟入蘋渚，浮动一溪烟。
元	萨都剌	《过广陵驿》	秋风江上芙蓉老，阶下数株黄菊鲜。落叶正飞扬子渡，行人又上广陵船。寒砧万户月如水，老雁一声霜满天。自笑栖迟淮海客，十年心事一灯前。
元	牧常晁	《临江仙》	午夜金乌从海底，丑初渐出扶桑。大明东向属三阳。韶华春满院，无地不生光。直驾河车朝帝阙，泥丸宫饮琼浆。华池神水灌中黄。婴儿未就母，地久更天长。
元	王逢	《过杨员外别业》	翠羽无深巢，麝香无隐穴。由来老蚌珠，泪泣沧海月。於乎杨员外，竟类膏自爇。忆昨佐南省，四境正骚屑。朝廷忌汉人，军事莫敢说。遂罹池鱼祸，遄被柳惠黜。寄身傍江潭，乃心在王室。星躔错吴分，气候乖邹律。天风摇青薲，徒步空短发。谯玄初谢遣，龚胜终守节。譬如百炼钢，不挠从寸折。又如合抱松，岂藉涧底檗。我时浮扁舟，鸥外候朝日。荒郊无留景，别业自深郁。时清议劝忠，公冤果昭晰。大名流天地，当与河水竭。结交卣卓间，遗言见余烈。
元	陈基	《次韵钱伯行江上春暮》	太湖之水近当门，荇叶芹芽暖正繁。不问主人还看竹，每逢邻叟为开尊。燕归王谢江边宅，犬吠朱陈柳外村。步屟春风归去晚，野童篝火候篱根。
元	马钰	《无梦令》	三鼓玉金深种。始觉无阳运动。丹鼎紫烟生，气爽神清无梦。无梦。无梦。一点灵光堪宠。
元	丁鹤年	《奉寄王宣慰兼呈九灵先生》	别馆新成足宴游，珊珊环珮总名流。独推南郭为高士，共识东陵是故侯。天上莺花三月梦，人间春雨五更愁。行藏尽付浮云外，烂醉丰年黍稌秋。
元	马钰	《清心镜 赠小李仙》	李宜僧，僧学道。道要玄机，日常寻讨。讨论得、常净常清，清心意最好。好降心，心尘扫。扫除净，自是通明秘奥。奥旨在、走玉飞金，金。
元	曹伯启	《南乡子 二阕四川道中作》	蜀道古来难。数日驱驱兴已兰。石栈天梯三百尺，危栏。应被旁人画里看。两握不曾乾。俯瞰飞流过石滩。到晚才知身是我，平安。孤馆青灯。
元	长筌子	《大官乐 春》	踏青放适游人悦。江山明媚阳和节。出谷新莺声软怯。柳绵零落如飞。
元	王哲	《巫山一段云》	对月成词句，临风写颂章。一枝银管瑞中祥。随手染清凉。玉洞六开深浅，宝树花分篆香。蓬莱仙岛是吾乡。宴罢后琼堂。
元	王冕	《梅花 其十》	深院春无限，香风吹绿漪。玉妃清梦醒，花雨落燕脂。
元	刘敏中	《沁园春 仲敬吾友归自曹南，而寿辰适至，喜》	章，遂用其韵，俾奉觞者歌以侑欢云万里长风，一夕吹君，飞来自南。想江东渭北，同惊过雁，升高望远，几度停骖。蓦地相看，茫然皓首，依旧华峰碧玉簪。风雷起，放连宵痛饮，拥席高谈。君才何地非堪。从此看、恩麻彩凤衔。但平生出处，于心已卜，古人事业，着力须贪。有道如斯，区区更问，紫绶朱衣青布衫。今秋菊，也为君开早，香满均庵。
元	王哲	《玉花洞》	要知端的，默细想，须凭因果。致令喜悦，投归玄妙，便把门儿锁。惺惺了了真堪可。有自然香火。净中寂阒，分明一个。师父来看我。
元	王国器	《踏莎行 月奁匀面 复古诗集五》	冰鉴悬秋，琼腮凝素。铅华夜捣长生兔。玉容自拟比娥。妆成尤恐娥。花影涵空，蟾光笼雾。芙蓉一朵溥秋露。年年只在广寒宫，今宵。
元	丁鹤年	《自咏十律》	千官何处扈宸游，回首风尘遍九州。黄竹雪深迷玉辇，苍梧云断见珠丘。令威不尽去家怨，精卫岂胜填海愁。大禹胼胝天所眷，肯教纶邑久淹留。
元	邵亨贞	《长亭怨慢 杨花》	正愁怕、曲江云尽。转首隋堤，尚留芳景。客路相逢，满身香影动离恨。绿窗深窈，浑不寄、天涯信。暗忆那回时，向马足车轮，长是随趁。问春心何在，一点沾泥无准。潘郎怕老，又禁得、雪添双鬓。怅日暮、静掩长门，且频嘱、东风休紧。谩犹记章台，帘卷日长人困。
元	卢挚	《行农洛西题王居仁山堂春晓》	幽人持所见，旷然捐世故。岂薄轩冕荣，正有林壑趣。兴居惟自适，早晏常暇豫。芳草泽气春，鸟鸣岚光曙。岩花抗韶容，溪云淡吾虑。图史敦夙好，朋游非外慕。相邀具鸡黍，笑言在农务。我来忝符竹，行田课耕助。抚卷怀清风，长吟山郭慕。
元	耶律铸	《鹊桥仙 阆州得稼轩乐府全集，有西江月而今》	曰，不若道宜笑宜狂宜醉。请足成之皇都门外，玄都观里。露井树旁歌意。先生凭恁作生涯，只嘲柳嘲桃嘲李。酒龙歌凤，莫相回避。就取逢场戏。且听人劝要推移，更宜笑宜，李树代桃僵。
元	刘秉忠	《卜算子》	晓角才初弄。惊觉幽人梦。珠压花梢的的圆，春露昨宵重。小鼎香浮动。闲把新诗诵。坐客同尝碧月团，擘破双飞凤。
元	马钰	《蓬莱客》	行法急。斩妖断祟书符客。书符客。振威叱喝，有伤和隔。遇予好把修行测。修竹自是无仙溺。无仙溺。盖因修炼，念忘心息。
元	宋＊	《清平乐 武陵客舍小酌，与田夫相对酬酢，闻》	花台竹坞。对雨罗尊俎。邂逅田翁同笑语。问讯村墟禾黍。酒徒咫尺高阳。粉营狎坐飞觞。一种麴生风味，不知谁弱谁强。
元	沈禧	《踏莎行 芳尘春迹》	径积红埃，风飘难尽。一钩新月云边印。锦鸳飞去尚留踪，青鸾舞罢犹存影。沉屑浮香，露华滋润。凌波人去遗芳恨。玉容想像夜曾来，星前。
元	陈基	《送于彦成次玉山韵》	著屐溪头日日过，骊驹歌断奈君何。虎丘山下东流水，争似春愁一半多。
元	王冕	《忆王子正》	雨重杨花落，春深杜宇悲。交情惟有我，朋友更言谁？云冷东山屐，尘埋北海碑。夜来茅屋下，酸泪为君垂。
元	蒲道源	《鹧鸪天 寿耶律总管》	春膏兆有年。街头粟贱不论钱。时机似见天心顺，物理端由刺史贤。人富贵，寿绵延。满城桃李动芳妍。邦民香火才收罢，黄阁声名次第。
元	赵孟＊	《巫山一段云 望泉峰》	晓色飘红叶，平沙枕碧流。泉声云影弄新秋。触处是离愁。脸泪横波漫，眉攒片月收。佳人欲笑卒难休。半整玉搔头。
元	杨维桢	《小蓬莱（赵子昂篆颜）》	仲瑛所藏《步虚词》四章，青城虞翰林所作。仙风道气，可厕之杨许间洞玄隐文也。仲瑛藏于玉山小楼，余遂扁之曰小蓬莱，为书《小游仙》四章于后云。东华尘又起瀛洲，十屋今添第几筹。阿母西来骑白凤，蛾眉相见不胜秋。
元	刘志渊	《减字木兰花》	蛮触非是。识破心颜如弃。痼疾云山。猿鹤相陪尽日闲。一壶风月。清净光明相照彻。内外俱空。无执空心触处通。
元	王恽	《酹江月 福建官舍言怀》	散材无用，空拥肿、岂是入时花样。白发苍颜官舍底，日把早衙来放。主治官书，隐忧民瘼，惬澄清望。简华霜在，顾予关甚得丧。，藕丝能，况忝为司长。后拥前呵非不欲，梦寐山林长往。不忆鲈，不怀松桂，祗为身多恙。诸公垂顾，免教憔翠烟瘴。
宋	释原妙	《偈颂六十七首》	阴向鼻端灭，阳从眼里生。会得个中意，更参三十年。
元	王吉昌	《采桑子》	志枢动静勤朝暮，特玩屯蒙。消息玄通。橐龠吹嘘契太空。匠成伏火纯阳体，法界冲融。造化真功。宇宙都归掌握中。
元	张弘范	《清平乐》	关河南北。有雁无消息。落日楼头人正忆。啼鸟一声山碧。莺莺燕燕争春。红尘马足车轮。惟有新丰豪客，东风老泪沾巾。
元	马钰	《满庭芳》	家缘猛弃，更不疑惑。辨认阴魂阳魄。咄出尸虫，屏尽气财酒色。好事先人后己，做憨憨、有似弥勒。修大道，处无为无作，渐通妙格。物外逍遥自在，真欢乐，清中静中招得。功累三千，更要行满八百。时时运行日月，这些儿、他人难测。真了了，便得为蓬莱仙客。
元	王哲	《解红》	冻云凝住。积琼瑶、祥瑞唯同遇。轻抛细舞。风刀剪旋旋甫布。顷刻遍铺。原野山川并溪渚。兼沟隰长桥孤渡。皆一睹。对此景、暮江堪画处。见三两渔人笑相觑。披蓑荷笠歌声响，指酒旗招，投饮欢聚。广锁缀、园林与樵路。更能迷邈，点点鸥鹭。鲜胜皓鹤，宜夺白鹇素。晚霁雾开，微显斜阳银霞著。门迎照、浑如仙趣。罗玉户。自有个祝融来吐耀，射虚外、昆仑列琏璐。方当夜静清霄莹，放一轮明月，光彩交互。
元	王实甫	《紫花儿序》	也不学刘伶荷锸，也不学屈子投江，且做个范蠡归湖。绕一滩红蓼，过两岸青蒲。渔夫，将我这小小船儿棹将过去。惊起那几行鸥鹭。似这等乐以忘忧，胡必归欤。
元	尹志平	《道无情》	身逐东川道友。有客西山专候。真意是如何。罗罗。七十古为稀少。今我六旬还到。浮世不坚牢。醉陶陶。
元	王逢	《简邬同佥》	南粤称臣陆贾劳，汉廷何爱玺书褒。恩波遂与三吴阔，爽气真连北斗高。莺啭羽林交枤杜，马闲沙苑暗蒲萄。天心厌乱民怀德，未说关河恃虎牢。
元	张野	《满江红 用李廷弼留别韵》	一梦黄梁，邯郸道、几人曾觉。空怨杀、津亭叠鼓，戍楼残角。往岁相逢淮渡，今年同向钱塘泊。叹飘零、俱为出山忙，平生错。青青鬓，长如昨。纷纷事，轻抛却。道功名何必，凤池麟阁。老境尚期游汗漫，壮心不用伤离索。恨明朝、相望越山重，吴江阔。
元	马钰	《临江仙》	乞觅残馀真活计，无羞无耻无荣。舍身岂是喂饥鹰。亦非为虎食，不著假身形。万种尘劳齐放下，自然神气灵灵。心猿意马两停停。无缘沉苦海，有分看蓬瀛。
元	马钰	《无梦令 赠李悟道》	悟道姑姑姓李。弃了人情俗礼。决裂似男儿，搜获玄中玄理。玄理。玄理。只在西江月里。
元	吴镇	《渔父》	残霞返照四山明。云起云收阴复晴。风脚动，浪头生。听取虚篷夜雨。
元	孙周卿	《沉醉东风》	双拂黛停分翠羽，一窝云半吐犀梳。宝靥香，罗襦素，海棠娇睡起谁扶。肠断春风倦绣图，生怕见纱窗唾缕。
元	陈秀民	《题幻住庵中峰和尚莲池野亭小像》	亭前池水生莲花，亭中老禅方结跏。双枝作供净瓶里，仿佛玉井衔丹霞。世上莲花亦常有，玉堂不比丹青手。水底冰蚕已化龙，绝世于今故无偶。师是莲花花是师，亭亭净植涅不淄。胸中五色舌上吐，烂熳写出莲花词。世间物物皆为幻，我把斯图作真看。君不见中峰峰上十丈莲，吹香夜夜到诸天。
元	张宪	《柬顾明府》	水国差徭重，江城庐舍希晓星悬印出，春雨劝农归。官马哦新月，公庭散夕晖。欲知通守瘦，但视野人肥。
元	谢应芳	《点绛唇 和林韵》	往古来今，何人不道闲居好。忙多闲少。应被青山笑。蒲柳衰颜，我独惊秋早。茅斋小。几番掀倒。风雨都湿了。
元	倪瓒	《居竹轩》	翠竹如云江水春，结茅依竹住江滨。阶前迸笋从侵径，雨后垂阴欲覆邻。映叶黄鹂还自语，傍人白鹤亦能驯。遥知静者忘声色，满屋清风未觉贫。
宋	释原妙	《偈颂六十七首》	百年难遇岁朝春，姹女梳妆越样新。惟有东村王大姐，依前满面是埃尘。
元	关汉卿	《【正宫】白鹤子》	鸟啼花影里，人立粉墙头。春意两丝牵，秋水双波溜。
元	王哲	《行香子》	四鼓才平，木德行香。青龙上，坐个娇娘。口贲赤气，身挂朱裳。更戴琼花，餐琼蕊，饮琼浆。往来谐欢，交媾相当。欣然用、颠倒阴阳。冲开卯甲，日放晶?衮大明珠，通明焰，过明堂。
元	王恽	《太常引 周都运生朝时添寿王村》	量蟠英伟气和愉。道沧海，得遗珠。忠义与心俱。见漕府、归来转输。山呈霁色，杯添野水，春满野人庐。郑重万金躯。要羽翼、当年汉储。
元	宋＊	《踏莎行 早春景陵道中，兼旬阴晦》	野烧回青，溪梅褪粉。路旁新柳鹅黄嫩。连阴未放碧波明，峭寒尚阻东风信。咿轧肩舆，飘萧蓬鬓。病余怀抱无风韵。采笺何暇写闲情，绿尊。
元	杨维桢	《丹凤楼》	十二危楼百尺梯，飞飞丹凤五云齐。天垂翠盖东皇近，地拂银河北斗低。花靥秋空戎马顺，神灯夜烛海鸡啼。仙童与报麻姑会，应说蓬莱水又西。
元	侯善渊	《仙乡子》	独坐看黄庭。始觉身心内外明。莹静不交尘事恼，心澄。固养灵源彻底清。轻泛雪花烹。寰宇空浮瑞生。云绽霜天明月照，相迎。一颗灵砂。
宋	释原妙	《偈颂六十七首》	西峰今年结夏，全然不成保社。一日两头薄粥，大家忍饥无暇。虽有真如佛性，菩提涅槃，权且飏在师子岩下。
元	吴＊	《柳梢青 至正戊子孟冬，竹庄梅已蓓蕾，因赋》	故写梅就书之。环竹庄人墙角孤根，株身纤小，娇羞无力。蟹眼微红，粉容未露，不禁春色。待东君汩没芳姿，渐迤逦、檀心半坼。缓步迥廓，黄昏淡月，那时相得。
元	白朴	《夺锦标 清溪吊张丽华?》	霜水明秋，霞天送晚，画出江南江北。满目山围故国，三阁余香，六朝陈迹。有庭花遗谱，口哀音、令人嗟惜。想当时、天子无愁，自古佳人难得。惆怅龙沉宫井，石上啼痕，犹点胭脂红湿。去去天荒地老，流水无情，落花狼籍。恨青溪留在，渺重城、烟波空碧。对西风、谁兴招魂，梦。
元	胡炳文	《满江红 赠吴又玄，吴又玄得其伯父子云太博》	贵贱，累多奇中，作此赠之一画先天，谁知得、已涵玄九。这易玄机括，子云传授。杜宇一声春欲晓，牡丹几朵花开昼。问尧夫、数字自何来，俱参透。心胸里，罗星宿。心画上，占爻繇。看肆中帘卷，门前车辏。易字分明书日月，天真是谈天口。岂太玄而后遂无玄，如今又。
元	杨维桢	《吴下竹枝歌（七首。率郭羲仲同赋）》	马上郎君双结椎，百花洲下买花枝。罟罛冠子高一尺，能唱黄莺舞雁儿。
元	刘秉忠	《点绛唇 梨花》	立尽黄昏，袜尘不到凌波处。雪香凝树。懒作阳台雨。一水相系，脉脉难为语。情何许。向人如诉。寂寞临江渚。
元	王处一	《踏云行 咏铁查山石芝》	四海云膏，三山灵秀。采芝须要忘形友。充饥济渴养琼苗，添神益算光明透。鸾凤翱翔，虎龙战斗。金狮玉象鸣哮吼。已曾携去献高真，人还。
元	丁鹤年	《题东湖青山寺古鼎铭长老钟秀阁》	手开楼阁贮群经，面对湖山卫百灵。玉镜夜寒通沆瀣，翠屏秋净倒空青。避烟鹤起檐间树，行雨龙归几上瓶。我亦逃禅云水客，便应萧散共松扃。
元	邵亨贞	《点绛唇》	萼绿仙人，孤山雪后相逢处。旧时村路。璨璨琅树。玉出蓝田，不受纤尘。长怀古。罗浮风度。梦逐幺禽去。
元	陈基	《春草池绿波亭》	眼明忽见此亭新，公子诗成思入神。坐爱秋波十顷绿，梦回芳草一池春。
元	倪瓒	《听袁员外弹琴（一首。有引）》	郎官调绿绮，谷雪赏初晴。两忘弦与手，流泉松吹声。问言逾八十，云尝见河清。挂帆望九华，神人倏相迎。啖以海上枣，欢爱若平生。玄遇宁复得，惜哉遗姓名。
元	刘秉忠	《南乡子》	游子绕天涯。才离蛮烟又塞沙。岁岁年年寒食里，无家。尚惜飘零看落花。闲客卧烟霞。应笑劳生鬓早华。惊破石泉槐火梦，啼鸦。扫地焚香。
元	王结	《沁园春 忆故人》	盖世英雄，谷口躬耕，商山采芝。甚野情自爱，山林枯槁，癯儒那有，廓庙英姿。落魄狂游，故人不见，蔼蔼停云酒一卮。青山外，渺无穷烟水，两地相思。滦京着个分司。是鸣凤朝阳此一时。想朝行惊避，豸冠绣服，都人争看，玉树琼枝。燕寝凝香，江湖载酒，谁识三生杜牧之。凝情处，望龙沙万里，暮雨丝丝。
元	陈基	《再题葛仙翁移家图》	列仙之人，其道无为，超然物表，游于希夷。厚禄不足致，好爵不足縻，所以许由辞尧不受禅，巢父闻。之犹为洗耳河之湄。奈何葛仙翁，与世犹支离，求为勾漏令，所欲何卑微。观翁此行亦良苦，妻子辛勤童婢饥。翁知学仙不学吏，委以民社将安施。仙家虽云足官府，奈此人间小黠并大痴。君不见陶潜弃官归故里，又不见马援谤兴由薏苡。纵得丹砂亦不多，谁信翁心澹如水。云门山，有灵药。归去来，山中乐。牛羊任所之，鸡犬从人缚，急将印绶送还官，变却姓名称。抱朴。
元	杨维桢	《又湖州作（四首。书寄班恕齐。试温生笔，写》	长城小姬如小怜，红丝新上琵琶弦。可人座上三株树，美酒沙头双玉船。小洞桃花落香屑，大堤杨柳扫晴烟。明朝纱帽青藜杖，更访东林十八仙。
元	许有孚	《摸鱼子》	买陂塘旋栽杨柳，山中道士家务。丰年城市秋偏好，又近重阳风雨。兰泛渚。虽信美江山，不似吾双屿。孙儿学语。说桑梓光阴，松筠节操，岁岁有欢趣。沙堤路。身退功成天许。非熊梦断占吕。但教阶下人如谢，解道春池新句。尊有醑。更不说、传家事业光吾谱。衣冠尚古。有双桧亭台，万荷池沼，安我邵平圃。
元	张翥	《破阵子 七夕戏咏》	此夕天孙河鼓，多情呆女痴儿。鹊驾年年仍远渡，蛛合家家长巧丝。星期莫怨咨。迢递金钗私语，凄凉纨扇宫词。奔月娥催去路，行雨巫山空梦思。都无重会时。
元	滕宾	《洞仙歌 送张宗师捧香》	醉骑黄鹄，飞下红云岛。铁笛吹寒洞天晓。被人间识破，惹起虚名，惊宇宙，一笑天高月小。仙槎人去后，殿上班头，除却洪崖总年少。看天香袖里，散作东风，吹不断、海北天南都到。试容我、从游五陵间，便吹入苍寒，一蓑烟钓。
元	王国器	《踏莎行 巫峡云涛 铁网珊瑚九》	雪练横空，箭波崩岫。女娲不补苍冥漏。何年凿破白云根，银河倒泻惊雷吼。罗带分香，琼纤擎酒。销魂桃叶烟江口。当时楼上倚阑人，如今。
元	王冕	《息斋双竹图》	李侯画竹真是竹，气韵不下湖州牧。墨波翻倒徂徕山，笔锋移出谷。千竿万竿清影远，百丈十丈意自足。就中分取一两枝，别是山阴潇洒族。疏梢飒飒凤毛颤，修干隐隐虬龙伏。凭轩忽若秋风来，坐使傍人脱尘俗。我生爱竹太僻酷，十载狂歌问淇澳。归来不得翠琅玕，听雨冷眠溪上绿。而今已断那时想，见景何缘动心目？便欲为园真致之，相对空窗慰幽独。
元	赵孟＊	《巫山一段云 聚鹤峰》	鹤信三山远，罗裙片水深。高唐春梦杳难寻。惆怅到如今。十二峰前月，三千里外心。红笺锦字信沉沉。肠断旧香衾。
元	许有壬	《南乡子 和欧阳玄之韵》	高论听悬河。先知新诗问老坡。手冷不甘寒气早，谁呵。更被黄花笑鬓皤。风竹乱婆娑。老我衰颜藉酒酡。佳节重逢真可赏，赓歌。陶令壶觞。
元	王哲	《踏莎行 别家眷》	妻女休嗟，儿孙莫怨。我咱别有云朋愿。脱离枷锁自心知，清凉境界唯余见。步步云深，湾湾水浅。香风随处喷头面。昆仑山上乐逍遥，烟霞。
元	元好问	《朝中措 贺张伯宁家儿子犀郎＊日 赵万里据翰》	骊珠兴彩照燕南。喜气溢街谈。未到灵椿丹桂，一枝先看宜男。明年人日，探官贴子，已具新衔。管甚犀郎小小，安排竹马青衫。恩水上觅红云一首，已见五卷本一。又周泳先据明曹璇琼花集，补好问望江南维扬好灵宇看琼花一首乃宋韩琦词。
元	王冕	《梅花》	三月东风吹雪消，湖南山色翠如浇。一声羌管无人见，无数梅花落野桥。
金	元好问	《论诗三十首》	一语天然万古新，豪华落尽见真淳。南窗白日羲皇上，未害渊明是晋人。
元	程文海	《浣溪沙 题湘水行吟》	风雪交加冻不醒。抱琴谁共赏湘灵。数峰全似故乡青。流水落花何处路，绿阴幽草可怜生。行人小待我同行。
元	马钰	《无梦令 马劣猿颠浊梦。》	虎绕龙蟠清梦。无作更无为，性住命停仙梦。仙梦。仙梦。气结神凝。
元	马钰	《满庭芳 悟生死》	七十韶华，暂时光景，寻思一向沉吟。酸辛入鼻，苦痛事攒心。生死都来两字，既生身、有死相临。堪养氯，要逃生死，物外去搜寻。心开通妙用，火中养木，水里生金。把乾坤骨髓，收向朱林。龙虎变成婴姹，灵灵显、岂论阳阴。无生灭，真真了了，跨鹤上瑶岑。
元	刘仲尹	《谒金门》	帘半?四座绿围红簇。歌尽玉台连夜烛。欢缘仍恨促。休唱莲舟新曲。烟水画船摇绿。肠断鸳鸯三十六。紫蒲相对浴。
元	张翥	《百字令 燕城晚望》	碧天向晚，远云开疑是、江南山色。渺渺孤鸿残照外，独上高城望极。鸡散台空，萤沉苑废，龙去沟无迹。英雄安在，千秋恨血凝碧。我欲携酒重来，佛狸祠下，字暗苍苔石。社鼓神鸦浑不见，一片青青荠麦。夜月琼枝，春风水调，肯慰淹留客。翩然归去，天风扶下双舄。
金	元好问	《论诗三十首》	邺下风流在晋多，壮怀犹见缺壶歌。风云若恨张华少，温李新声奈尔何？
元	朱希晦	《自叹》	匠石搜林弃樗散，不材何敢玷簪裾。家贫粗有千金帚，国难曾无一箭书。今日总戎师管葛，明时征士用严徐。野人不作功名念，欲效陶朱共养鱼。
元	梁寅	《谒金门 舟中对月》	天似洗。遥望楚山千里。归雁数声云外去。此身犹滞此。半夜潜蛟不起。潭月金鳞光细。独倚孤篷浑不寐。碧流清见底。
元	魏初	《感皇恩 次商参政韵》	睡起独登临，不禁残酒。楼上阑干厌晴柳。好山凝望，良是慰予心友。风烟春近也，平安否。画戟朱门，谁堪炙手。茶社诗盟要长久。年来和梦，无复东奔西走。麒麟新画像，从渠有。
元	尹志平	《凤栖梧 宣德州见请，以此词答之》	山后三阳都历遍。宣德朝元，不晚须相见。数载师前人事倦。区区独自随风转。几度天长曾发愿。粝食粗衣，隔断人情面。富贵荣华无意恋。
元	丁鹤年	《汩汩》	汩汩在尘埃，羁怀不暂开。病将颜玉去，愁送鬓丝来。招隐惭高蹈，扶颠乏大才。行藏成两失，回首有余哀。
元	杨维桢	《归雁吟》	江南荷叶黄，见尔来江乡。江南春水暖，归路同天远。春复秋，秋复春，南来北往多苦辛。沤为友，鹭为邻。他山鹧鸪好结婚，只往江南生子孙。
元	杨维桢	《西溪曲》	西溪溪口东冈道，杨柳阴阴春欲老。花间系马我曾来，红雨伤春迹如扫。美人劝我金色浆，玉台赠以盘龙宝。愿作西溪一水鱼，趁尔容颜为余好。城南将军同醉倒，殡宫今已生春草。
元	王哲	《书夜乐》	便把户门安锁。内中更蕴奇略。安炉灶、锻练金精，养元神、修完丹药。一粒圆成光灼灼。虚空外、往来盘礴。五彩总扶持。也无施无作。冥冥杳杳非投托。占盈盈、赴盟约。蓬莱路、永结前期，定长春、瑶英琼萼。等接清光遍烁。放馨香、自然雯作。里面礼明师，现真欢真乐。
元	张野	《临江仙 戊午九月二十一日，宴罢直省，和徐》	帘暮酒阑人散后，满庭松竹萧森。捣残秋思是邻砧。翠屏惊旧梦，白发入新吟。盖世勋名将底用，悠悠往古来今。一灯孤恨夜窗深。筝间纤笋玉，杯冷软橙金。
元	李真人	《望江南》	初学道，须认得真船。采取铅中金白雪，却将金雪作丹田。方始见重。
元	王哲	《满庭芳 赠毋希扬》	话虚无，中莲出，人得遇希扬。高胜我，事事总辉光。兀腾腾自在，风动、与道相当。藏宝，花开后，空里撒真香。傍。银浪淼，逢烟焰，暑气成霜。青芽金叶，片片清凉。兆城南岭立，字得、天外铺张。生忆，怀词曲，须唱满庭芳。
元	袁士元	《和嵊县梁公辅夏夜泛东湖》	短棹乘风湖上游，湖光一鉴湛于秋。小桥夜静人横笛，古渡月明僧唤舟。鸳浦藕花初过雨，渔家灯影半临流。酒阑兴尽归来后，依旧青山绕客楼。
元	郯韶	《题宋氏绿野庄》	莫泊兰陵郡，朝过绿野庄。飞花渡江阔，垂柳荫门长。扫地春阴合，梳头荷气凉。几时重著屐，来此话沧浪。
元	陈栎	《清平乐 寿彬齐四月二十八日》	清和天气。三荚萱犹翠。恰喜先生初度至。近迓薰弦佳致。几年人物彬彬。文华质实惟均。寿宿临之在上，龙溪文脉常新。
元	刘敏中	《清平乐 次前韵》	功名休望。且看龙钟状。身是龙钟心坦荡。大吉宜称上上。如今已结幽庵。溪山好处须探。料得山风知我，隔林吹下飞岚。
元	严忠济	《天净沙》	宁可少活十年，休得一日无权。大丈夫时乖命蹇。有朝一日天随人愿，赛田文养客三千！
元	丁鹤年	《长江万里图（将归武昌，自赋二首）》	长啸还江国，迟回别海乡。春潮如有意，相送过浔阳。
元	张玉娘	《苏幕遮 春晓》	月光微，帘影晓。庭院深沉，宝鼎余香枭。浓睡不堪闻语鸟。情逐梨云，梦入青春杳。海棠阴，杨柳杪。疏雨寒烟，似我愁多少。谁唱竹枝声缭绕。临风，自诉东风早。
元	顾瑛	《次龙门琦公见寄韵（二首）》	秋花枫叶暗江濆，万里西风雁叫群。谩是羁情浓似酒，独怜世事薄于云。九龙山色船头看，半夜钟声枕上闻。料得高僧禅定处，松窗柏子起浓熏。
元	元好问	《少室南原》	地僻人烟断，山深鸟语哗。清溪鸣石齿，暖日长藤芽。绿映高低树，红迷远近花。林间见鸡犬，直拟是仙家。
元	王哲	《减字木兰花 自咏》	小名十八。读至孝经章句匝。为庆清朝。爱向樽前舞六么。呼卢总会。六只骰儿三没赛。傻得唯新。刮鼓丛中第一人。
元	姬翼	《鹊桥仙 赠大方，时在共城》	来时如觉，去时如梦。别我无情相送。临行嘱咐没多言，但莫把、人情戏弄。真师宜奉。仙场选中。乘取彩鸾金凤。向蓬莱高会醉蟠桃，也胜。
元	李俊明	《满江红 李孝先寿日四月八日》	小雨初晴，风摇荡、绿阴清书。见说到、长庚复向，人间钟秀。又对上番成竹笋，能忘赠别垂条柳。看将来、三五月圆时，人如旧。时东平取前妻。浮世事，群知否。春梦断，空回首。笑平生豪迈，气冲牛斗。幽鸟自歌无谱曲，飞花故送长生酒。待骑鲸海上再相逢，为君寿。
元	侯善渊	《酹江月》	一天清翠，混阳和微密，寂寥无物。致静颐心开上窍，通化灵明虚谷。育养元神，真人出现，放旷无拘束。皇天道父，赐余无限清福。天心正法盟威，紫虚道德，上品三乘?金简玄科封慧剑，心印清光无欲。己病先除，心邪摄正，百怪皆潜伏。不繁法信，自然披褐怀玉。
元	张雨	《早春怨 拟白石》	盼得春来，春寒春困，陡顿无聊。半剔残，片时春梦，过了元宵。空山暮暮朝朝。到此际无魂可消。却倚东风，水如衣带，草似裙腰。
元	袁易	《南柯子 再用前韵》	绿酒忘年友，黄花入幕宾。狂歌鼓腹混尧民。冷笑世间，名利细如尘。二妙真无敌，千篇转逼人。蛟龙惊避噤无神。争得呼为风雨吐为云。
元	杨果	《小桃红》	采莲人和采莲歌，柳外兰舟过，不管鸳鸯梦惊破。夜如何？有人独上江楼卧。伤心莫唱，南朝旧曲，司马泪痕多。
元	侯善渊	《点绛唇》	背剑携筇，蹑径穿云过。青苔破。岚嶂松边，拂石临溪坐。酒饮单卮，一弄清音和。无不可。孰与朋俦，明月清风我。
元	张之翰	《酹江月 赋济南风景，和东坡韵》	南山北济，算难尽、十二全齐风物。平地华峰天一柱，鹊倚岩岩青壁。金线横波，真珠出水，趵突喷寒雪。无穷潇洒，品题宜有才杰。遥忆工部来时，谪仙游处，兴自云间发。翠琰高名千古在，不逐兵尘磨灭。细嚼遗篇，高歌雅句，风动萧萧发。英灵何许，画船独醉月。
元	杨维桢	《春侠杂词（一十二首）》	西江媺人久不见，手把新题合欢扇。鲤鱼凭送相思书，灞王门前水如箭。
元	山主	《临江仙》	四愿弘深垂教纲，心怀喜舍慈悲。爱河苦海度群迷。水离生灭，彼岸订菩提。值难逢应称圣号，他心慧眼痴知。焚香礼念降灵威。神通如电，
元	郭翼	《绝句（四首）》	雨多二月连正月，草没南园与北园。一向无情花片片，百般如怨鸟言言。
元	邵亨贞	《浣溪沙 丁酉早春试笔，东钱南金》	乱后无诗做好春。春光却又恼诗人。溪头举目暗伤神。杨柳官桥人迹绝，杏花歌馆烧痕新。相期何处避兵尘。
元	张翥	《丹凤吟 幺凤》	蓬莱花鸟。记并宿苔枝，双双娇小。海上仙姝，唤起绿衣歌笑。芳丛有时遣探听，东风数声啼晓。月下人归，凄凉梦醒，怅愁多欢少。念故巢犹在瘴云杪。甚闭入雕笼，庭院深悄。信断羁雌远镇怨索绕。翠襟近来渐短，看梅花又还开了。纵解收香寄与，柰罗浮春杳。
元	姬翼	《巫山一段云》	云散金风劲，天开玉宇新。亭亭孤月转冰轮。光彩破黄昏。清坐然韵胜。缥缈太虚真境。不烦风驭与飚轮。平步越昆仑。
元	王哲	《黄鹤洞中仙》	此个真真也。莹彻灵台也。出入虚无缥缈间，骑风马。信任飘飘也。占得惺惺也。光耀明明也。来往晴空碧落中，乘云马。自在逍遥也。
元	王冕	《闰七月二十三夜记梦诗 其一》	历历青山出，翩翩白雁来。感时徒愤郁，吊古独悲哀。夜雨凄庭草，秋花老石苔。客怀消不得，怅望一徘徊。
元	耶律楚材	《赠五台长老》	高冈登陟马玄黄，落日西风过晋阳。道士忻迎捧林果，儒冠远迓挈壶浆。五台强壮头如雪，开化轻安鬓未霜。谁会二师深密意，赵州元不下禅床。
元	王吉昌	《春从天外来》	返本修真。待一阳初动，五气全伸。金童施义，玉女弘仁。刚柔消息成姻。会黄庭仙馆，慧风引、宴拉诸神。瑞烟浓，泛琼壶雪浪，烹点铅银。冰肌烂霞帐锦，荫三奇光射，琼萼清新。体腻兰香，魂飞羽健，陪从道德为邻。傲太虚寥廓，真清净、不变长春。性中珍。辉十方三界，元迈冰。
元	谢应芳	《水调歌头 中秋言怀》	战骨缟如雪，月色惨中秋。照我三千白发，都是乱离愁。犹喜淞江西畔，张绪门前杨柳，堪系钓鱼舟。有酒适清兴，何用上南楼。金甲，驰铁马，任封侯。青鞋布袜，且将吾道付沧洲。老桂吹香未了，明月明年重看，此曲为谁讴。长揖二三子，烦为觅菟裘。
元	杨维桢	《元夕与妇饮》	问夜夜何其，眷兹灯火夕。月出屋东头，照见琴与册。老妇纪节序，清夜罗酒席。右蛮舞袅袅，左琼歌昔昔。妇起劝我酒，寿我岁千百。仰唾天上蜍，誓作酒中魄。劝君饮此酒，呼月为酒客。妇言自可听，为之浮大白。
元	王丹桂	《金莲出玉华》	人非人是。识破全然浑小事。人是人非。恰似春风耳畔吹。真功真行。意马心猿休内纵。真行真功。十二时中炼气冲。
元	尹志平	《西江月 人西山路》	石径云梯路险，攀萝揽葛难行。洞天深处水山明。远却尘寰视听。土洞安眠稳坐，松岩耳静心清。不须更羡许由名。便是超凡入圣。
元	赵孟＊	《虞美人》	池塘处处生春草。芳思纷缭绕。醉中时作短歌行。无奈夕阳、偏旁小窗明。故园荒径迷行迹。只有山仍碧。及今作乐送春归。莫待春归、去后。
元	王冕	《偶成》	四月八日风雨歇，放翁老宅湖水高。典衣沽酒亦足醉，骑马看花徒尔劳。海国尚闻歌蔓草，山陵谁与荐樱桃？元龙本是无能者，后世谩称湖海豪。
元	沈禧	《风入松 水仙》	忆从湘浦遇琼仙。解佩是何年。冰姿不许铅华污，淡凝妆、风度飘然。长伴霜前青女，来寻月下婵娟。一尘难染净娟娟。独立晚风前。黄冠翠袖殊清雅，误思凡、谪向江边。弟梅兄是侣，桃娇杏冶空妍。
元	沈禧	《朝中措 兰词  百亩余香》	芳皋百亩长荪兰。竹石共檀栾。风泛国香冉冉，霞滋幽艳。芽抽紫玉，花垂月穗，叶缀香缨。堪羡也宜剑佩，此生不遇湘灵。
元	蒲道源	《点绛唇》	一赋阿房，水之江汉星之斗。授。不待形容口。，秀。宜称首。肯教韩柳。独擅文章手。
元	王哲	《踏莎行》	大道无名，害风有作。踏莎行里成欢乐。因缘脚脚修练成，莲花步步相随著。透出清泉，上冲碧落。成雯结盖须磅礴。外馨接引好辉光，内明。
元	张翥	《水龙吟 听房氏自然歌，求词为赋》	春风琼树香中，数声恰似流莺啭。歌尘飞下，落花起舞，骊珠脱串。豆蔻珠帘，牡丹雪岭，小桃人面。是自然绝艺，天然书谱，霓裳序，六幺遍。独占二分月色，向尊前、几番曾见。赏音如此，不辞醉墨，为题纨扇。浪雨闲云，积香残黛，莫论恩怨。看浓华又老，情缘未断，寄楼中燕。
元	吴师道	《德兴开化道中三首》	两崖苍石间，湍水激清泻。山桃烂红芳，光影连上下。春风忽怒起，意乃媚行者。飞花扑人来，揽之欲盈把。
元	张野	《念奴娇 白莲用仲殊韵》	水风清暑，记平湖十里，寒生纨素。罗袜尘轻云冉冉，彷佛凌波仙女。雪艳明秋琼肌沁露，香满西陵浦。兰舟一叶，月明曾到深处。谁念玉佩飘零，翠房凄冷，几度相思苦。异地相看浑是梦，忍把荷觞深注。碧藕多丝，翠茎有刺，脉脉愁烟雨。江云撩乱，倚阑终日凝伫。
元	王哲	《西江月 四时》	堪叹春冬秋夏，奇葩异卉争开。流年不觉暗相催。事到头来怎悔。独我摇头不管，唯将内彩追陪。青红黄白黑纯皑，覆焘真金鼎鼐。
元	马钰	《巫山一段云》	醉卧琉璃帐，闲看悲翠帘。自然俗虑绝毫纤。宝鼎玉花添。起心香性炷。引动麟飞凤舞。龙蟠虎绕戏神珠。丹结赴仙都。
元	陈孚	《真定怀古》	千里桑麻绿荫城，万家灯火管弦清。恒山北走见云气，滹水西来闻雁声。主父故宫秋草合，尉陀荒冢莫烟平。开元寺下青苔石，犹有当时旧姓名。
元	张伯淳	《糖多令 寿王肯堂》	前日是中秋。婵娟为我留。画图间、主劝宾酬。忙处偷闲谁得侣，真意度，淡交游。薇省老参谋。三台一举头。鲁祥麟、憎重儒流。今岁彩衣还有伴，方衮衮，庆公侯。
元	马熙	《渔家傲 补和可翁四首》	香雾空蒙烟缥渺。青归林木先从杪。若采芳洲繁采沼。花事悄。幽情聊复忘鱼鸟。鸟倦知还亭月老。鱼安浅碧吹斜照。鱼若有言求直钓。秦吉了。也应能唱渔家傲。
元	长筌子	《抛球乐》	细开根基妙道，几人深知。自大朴初分，剖散洪，画八卦帝尊伏牺。辨百草、功显神农，播稼穑、德布华夷。次后运启轩辕，圣明宣教，诸方吐瑞芝。感遐荒奠枕，清宁万国，更迤逦求道，七十馀师。从此阐淳风，降后代神仙出世机。既到今日，不悟群迷。总被利名驱驰。独余摆脱羁縻。任落魄、南北与东西。壶中景，真消息，三火烹煎坎离。杳冥恍惚，谁信有、纯阳龙飞。斡开玉户金关，祥烟瑞气，红云罩紫微。听无弦雪曲，仙音韵正美，见日月配合，结就刀圭。功满大丹成，便拂袖长生路上归。住天宫快乐，武陵瑶池。
元	谢应芳	《具区耕隐歌为盛征士作》	脱屣东华尘，结庐太湖滨。蓬藋开小径，桑麻接比邻。金门玉堂梦不到，烟蓑雨笠情相亲。东风二月桃花雨，布谷飞来向人语。一犁初破陇头春，黄犊出栏健如虎。西山不知谁采薇，南山不知谁采芝。我耕我田食我粟，岁晚复有冰壶齑。悲歌笑甯戚，夜半犹未已。人间闲是非，何用污牛耳。绿阴系牛春昼闲，樵童随我看青山。日莫归来一壶酒，牛棘花前开笑口。笑问侬家子若孙，知我犁锄佳趣否？岂不见苏秦为无二顷。田，六印累累苦奔走。到了落祸阬，虚名何足取。鹿门庞，真我友。
元	贯云石	《塞鸿秋》	战西风遥天几点宾鸿至，感起我南朝千古伤心事。展花笺欲写几句知心事，空教我停霜毫半晌无才思。往常得兴时，一扫无瑕疵。今日个病恹恹刚写下两个相思字。
金	元好问	《登恒山》	大茂维岳古帝孙，太朴未散真巧存。乾坤自有灵境在，奠位岂合他山尊。椒原旌旗白日跃，山界楼观苍烟屯。谁能借我两黄鹄，长袖一拂元都门。
元	杨维桢	《金台篇》	高台起朔方，金色照天光。上有七十二凤凰，金鼎玉食高颉颃。王不居，志独苦，拜师礼重心愈下。群贤起，南西东，国耻一洒黄金空，十年燕雌今日雄。君不见姑苏何用黄金屋，野鹿穿花豕衔蓐。
元	王冕	《遇昭瑞宫次韵 其二》	金屋无人玉殿开，青蒲埋没遍莓苔。旧愁隐隐随烟浪，新恨绵绵入草莱。红叶已随流水去，黄门空忆看华来。东南富贵消磨尽，留得荒村古将台。
元	姚燧	《满江红 送张子正广西宣慰司都事》	瘴海盲风，更谁避、楼船樯折。长记得、铙歌归路，获嘉时节。日夜丹青麟阁梦，论功才补朱衣缺。问世间、求宠有门无，终迷辙。为此错，平生铁。岭峤，皆炎热。独梅花万里，桂林冰雪。跃马十年销髀肉，还游一债偿难彻。笑悠悠、造物戏人哉，冠缨绝。
元	王蒙	《天竺日章法师得旨还山画泉石闲斋图赠行并题》	冲怀澹如水，万境犹虚空。忽闻还山诏，喜入衰颜红。山中何所有，手种石上松。茅屋雰无人，恒有云气封。青灯照佛龛，炉烟袅松风。砯崖喷飞泉，赴壑如撞钟。群响自起灭，闻心本无穷。尘销诸念寂，梦觉非有踪。九旬谈一妙，政尔开盲聋。孰持去来影，观作真实同。去随流水远，归与云相从。无心任玄化，泊然齐始终。秋风动江汉，波浪皆朝宗。云帆挂海月，渺渺五湖东。
元	杨载	《春晚喜晴》	积雨俄经月，新晴始见春。苍苔侵别墅，绿水过比邻。性僻居宜远，身闲景易亲。无诗排世累，有酒纵天真。循圃花粘履，凭阑柳拂巾。歌呼从稚子，谈笑或嘉宾。渐喜渔樵狎，仍欣鸟雀驯。幽情延薄莫，浩思集清晨。养拙元非病，为文敢自珍。杜门缘底事，作计懒随人。
元	丘处机	《芰荷香 乞食》	日奚为。信腾腾绕村，觅饭充饥。拦门饿犬，撑突走跳如飞。张牙怒目，待操心、活龈人皮。是则是教你看家，宁分善恶，不辨高低。可叹狺狺此物，盖多生乖劣，一性昏迷。谈科演教，丁宁掐耳难知。虽然太上，驾亲临、无处慈悲。为人早早修持。还到恁时，发愤应迟。
元	王哲	《踏莎行 总咏》	斧堪擎，随缘斫。钢全生就令分局。一司管刮水中金，一司管伐山头玉。窍子方长，攀儿圆促。头头柄柄常相逐。劈开金母紫芒攒，判通。
元	李治	《摸鱼儿 遗山乐府上附》	雁双双、正飞汾水，回头生死殊路。天长地久相思债，何似眼前俱去。摧劲羽。倘万一、幽冥却有重逢处。诗翁感遇。把江北江南，风嘹月唳，并付一丘土。仍为汝。小草幽兰丽句。声声字字酸楚。拍江秋影今何在，宰木欲迷堤树。霜魂苦。算犹胜、王嫱有冢贞娘墓。冯谁说兴。欢鸟道长空，龙艘古渡。马耳泪如雨。
元	刘处玄	《满庭芳》	遇七修斋，庚申餐素，礼参旦望行香。时时念道，世梦顿然忘。三教经书为伴，真闲处、胜似贪忙。迷云散，一轮皓月，无缺照无方。从长。明大道，暗中积行，上达穹苍。效许庞归去，万古名扬。未往蓬壶阆苑，筠轩坐、吟笑潜藏。功成去，阴公难唤，跨鹤到仙乡。
元	马钰	《满庭芳 赠徐道渊》	猛抛俗海，一志投玄。全真清静为先。心上无思无虑，无党无偏。无中得些雅趣，守清贫、度日随缘。自然理算，从今至古，罕有人言。惟有神翁苗裔，能承当，身中自是周圆。海底灵龟灵口，灵吸灵泉。灵光复喷绛阙，结金丹、一颗新鲜。无生灭，与山侗，共礼风仙。
元	丘处机	《清心镜 景金本注云，三首本名红窗迥  警杀》	万灵中，人最贵。超群化，数属三才品位。愚夫甚却骋凶顽，便将为容易。杀害生灵图作戏。全不念地狱，重重暗记。一朝若大限临头，与佗。
元	王旭	《木兰花慢 扬州寿瓜而夹士常》	醉西湖寿酒，歌旧曲，已三年。喜万里湖山，归来相见，淮海楼边。春风绣衣无恙，唤竹西歌吹共留连。世事浮云千变，灵台孤月长圆。一官聊办买书钱。行橐故萧然。有梦里青山，词中白云，徽外鸣弦。悠悠紫台归路，乐因循、诗酒堕凡缘。借问蓬莱官府，何如平地神仙。
元	魏初	《满江红 为双溪丞相寿》	借问中朝，谁得似、相公勋旧。记前日、风云惨淡，雷霆奔走。万里野烟空绿树，旌旗莫卷熊罢吼。更挺身、飞出虎狼群，人能否。元自有，谈天口。初不负，经纶手。更诗书万卷，文章星斗。乐圣衔杯应暂耳，不妨桐院闲清书。愿寿杯、青与北山松，俱长久。
元	丁鹤年	《闻雁》	月落江城转四更，旅魂和梦到滦京。醒来独背寒灯坐，风送长空雁几声。
元	杨维桢	《游虎丘与勾曲张贞居遂昌郑明德毗陵倪元镇各》	漾舟海涌西，坡陀缘素岭。陟彼阖闾丘，俯瞰千尺井。至今井中龙，上应星耿耿。居然辟历飞，残腥洗蛙黾。已知湛卢精，古愤裂幽矿。肯随鱼肠逆，寒锋助残猛。后来入郢功，勇志亦驰骋。丹台纳娟，金锤碎骨鲠。坐令金精气，龙虎散俄顷。花凝铁壁坚，木根山骨冷。何哉幽独魂，白日歌夜永。我从陶朱来，青山异风景。岂无西家儿，池头弄风影。五湖尚浮桴，烟波不须请。
元	邵亨贞	《春草碧 乱后乍见故人，情文浃甚。老来共谈》	以索寒梅之笑乱离避世无方略。何处可寻幽，须期约。桃源只在人间，争得身轻跨寥鹤。空忆旧欢游，成今昨。自怜兵后多愁，吟肩头削。老病有孤舟，难安泊。残年但愿相依，尔汝忘形纵狂药。白首待时清，应无乐。
元	卢挚	《折桂令 长沙怀古》	朝瀛洲暮舣湖滨，向衡麓寻诗，湘水寻春，泽国纫兰，汀州搴若，谁为招魂，空目断苍梧暮云，黯黄陵宝瑟凝尘，世态纷纷，千古长沙，几度词臣。
元	白朴	《木兰花慢 歌者樊娃索赋》	爱人问尤物，信花月、与精神。听歌串骊珠，声匀象板，咽水萦云。风流旧家樊素，记樱桃、名动洛阳春。千古东山高兴，一时北海清樽。天公不禁自由身。放我醉红裙。想故国邯郸，荒台老树，尽赋招魂。青山几年无恙，但泪痕、差比向来新。莫要琵琶写恨，与君同是行人。
元	沈禧	《风入松》	溪山如洗雨才乾。芦荻暗江湍。沙明水碧岚光净，似丹青、图画宜看。风卷浪花翻雪，飘金粉生寒。老翁终日把纶竿。潇洒异衣冠。想应自得烟波趣，又何心、显职高官。踪迹往来吴楚，梦魂不到长安。
元	潜真子	《苏幕遮 辩水源清浊，木金间隔》	昆仑山，出猛水。一派东流，九曲浊连底。下流不通无处止。澄净清清，照见神光体。金木因，为妙旨。龙虎相交，何假同元义。只恐众生难省会。再举阴阳，切切生惭愧。
元	王处一	《江神子 述怀》	青天为被地为毯。覆灵源。照心田。玉汞金铅。两脉吐流泉。自是道芽横碧汉，频浇灌，再新鲜。云朋霞友暗相传。意绵绵。运胎仙。密锁玄关。光透九重天。丹就万神齐庆贺，真灵性，复朝元。
元	郭翼	《和李长吉马诗（五首）》	内厩玉花骢，斑斑喷肉鬃。奚官新浴罢，沙苑踏春风。
元	杨维桢	《修月匠歌》	天公弄丸七宝曲，脆如琉璃拆如线。月中斤人八万户，敕赐仙厨琼稍饭。什什伍伍入杳冥，妙手持天轻欲旋。千斤宝斧运化钧，混沌皮开精魄见。羿家奔嫁太轻脱，须臾蹋破莲花瓣。十二山河影碎中，轮郭重完冰一片。缥缈长悬玉白飞，坚牢永结妖蟆患。封辞何用虮虱臣，功成万古蒙天眷。一归兰路不知年，兔子花开三万遍。
元	尹志平	《临江仙 示众》	自对千差无可取，心闲一境堪凭。真常不昧谷神清。群魔从此灭，一点自圆成。物外清吟唯独乐，人间宠辱何惊。劝君速悟问前程。要求真实相，休论假聪明。
元	王冕	《村居 其四》	局厌廛中隐，宽从野外居。人情方密熟，礼数觉生疏。悬榼空浮蚁，陈编扑蠹鱼。客来纵谈笑，不必问吾庐。
元	李齐贤	《鹧鸪天 鹤林寺》	夹道修篁接断山。小桥流水走平田。云间无处寻黄鹤，雪里何人闻杜鹊。夸富贵，慕神仙。到头还是梦悠然。僧窗半日闲中味，只有诗人得必。
元	王哲	《六么令 鸣鹤馀音卷四》	真清真静，便是虎和龙。澄澄湛湛，婴儿姹女自升腾。寂默刀圭根本，斋戒换西东。时中十二，常常觉照，内调神气玉炉功。何须寻枝摘叶，岂论语丹经。假馀玄妙，知懒惰亦成空。灭睡忘言除欲，饮膳少丰融。外系疏啬，人情淡薄，念头打破渐幽通。
元	王旭	《大江东去 为张可子郎中寿》	九秋风露，洗尘埃、人似华峰独立。兰省东南经济地，正赖风流筹画。湖海胸襟，冰霜气节，邈矣公难及。苍生望重，故园休梦泉石。且对得意江山，登临一笑，香满黄花席。更把西湖都酿酒，醉取白云诗客。乘兴为公，遍游仙府，检下长生籍。妙毫浓墨，书公寿禄无极。
元	尹志平	《一剪梅》	新得前高自发扬。峰峦峭拨，松桧成行。道人归计出红尘，碧洞高眠，无事牵肠。白发垂垂两鬓霜。青松影里，描邈难妆。往来游戏日当斜，行也清凉。坐也清凉。
元	王哲	《卜算子 前后各带喝马一声 此下原有缺字》	算词中话。上甘津洒。养灵烟火养莲。意马。爰俱齐舍。内丹无价。在山边挂。有屯蒙玉线缝。野马。月同安。
元	丘处机	《万年春 惊睡》	秋夜沉沉，漏长睡酷多思想。须依仗。道情和畅。不纵魔军王。打叠神情，物物离心上。虚空帐。慧灯明放。坐待金鸡唱。
元	冯子翼	《江城子 中州乐府》	胭脂坡上月如钩。问青楼。觅温柔。庭院深沈，窗户掩清秋。月下香云娇堕砌，花气重，酒光浮。清歌皓齿艳明眸。锦缠头。若为酬。门外三更，灯影立骅骝。结习未忘吾老矣。烦恼梦，赴东流。
元	谢应芳	《八声甘州 为友人赠医士》	唤常娥白兔下蟾宫，玉杵捣玄霜。自焚兰古鼎，心融灵素，默契歧黄。不假残膏剩馥，时俗共传方。用我上池水，遍洗膏肓。家住六龙城里，有旧家风月，三径苍。更一林、新栽红杏暖生香。问年来、活人多少，只冁然、微笑说寻常。谁能为，写成佳传，汗竹流芳。
元	邵亨贞	《谒金门 秋望》	秋雨里。目断一溪烟水。隐隐人家疏树底。渡头灯火起。风弄远汀蒲苇。香冷虚堂窗几。陡觉夜凉侵翠被。好怀今有几。
元	王恽	《眼儿媚》	我来古过悲秋。徒倚夕阳楼。画堂歌舞，都能几日，何限幽愁。合欢闲冷孤眠苦，争向死前休。凭阑闲看，一双，对起中流。
元	牧常晁	《临江仙》	服气咽精吞七耀，存思想化三车。飞罡水散名花。词章勤奏达，吟咏酌流霞。外事何干于内境。有为功力何赊。饶君作福等河沙。不明玄牝窍，特地隔天涯。
元	许有壬	《沁园春 次张孟功韵》	击楫中流，跃马长途，今非向年。叹故人万里，江东渭北，流光几度，雁后花前。鬓影星星，人情落落，恰念苏家负郭田。空惆怅，负清泉白石，布袜行缠。壶中浩荡瑶天。问清浊何须较圣贤。想尘埃狂走，难逢一笑，扶摇直上，且任孤骞。饭有鱼羹，储无石，何必千金学计然。君知否，但东山丑妇，也自婵娟。
元	王哲	《登仙门》	归也归也。本元归也。两人没观瞻也。被清风白云，全日常招也。王害风此翻去也。劝诸公、寻玄妙，更休思也。捍假躯、不如无也。到今方超彼岸，我咱知也。要重见这回难也。
元	马钰	《清心镜 赠鞠得一》	河州鞠，听予说。把般般术法，便当一撇。论自然、大道无为，岂在乎细捏。清心镜，常莹彻。照破万缘，无生无灭。这本来、一点元明，便。
元	冯尊师	《苏武慢》	冒雪冲霜，迎风沐雨，得遇至人开悟。通微入妙，起死回生，可谓炼丹规矩。离坎相交，反覆阴阳，须藉木龙金虎。把乾坤鼎器，五行罗列，煅圭成土。玄妙处、种就黄芽，烧成丹药，此理向谁分诉。玻璃凤孕，碧玉龙珠，飞出瑞云深处。制电摇空，唬得三尸奔走，六贼逃去。显仙胎飞舞，五云缭绕，乐声齐举。
元	刘敏中	《满庭芳 二舅魏知房戍沂州，见示此词，因次》	鞍马雄豪，绅驰骤，几年都付寻常。边城岁晚，莲幕锦生光。得意尊前一笑，遐冲具威凛秋霜。人谁似，胸怀豁落，温雅更文章。从军真乐事，功名那问，故国他乡。笑熊非渭水，龙卧南阳。从此鹏程高举，快天风万里无妨。回首怅，穷途狂客，摇荡叹行藏。
元	许有壬	《满庭芳 偕  士安马明初登荀和叔广思楼》	沙路无泥，柳风如水，嫩凉偏入吟鞍。广思楼上，雨后看西山。回首炎氛千丈，便长啸、跳出尘寰。青天外，斜阳淡淡，倦鸟正飞还。郊原秋色里，望穷霄壤，倚遍阑干。问神仙何处，独占高寒。楼下悠悠洹水，为底事、不暂休闲。吾衰矣，休将旧手，遮日上长安。
元	王恽	《鹧鸪引》	野粉宫墙两边。洛京依旧锁婵娟。一声金缕关情处，满串骊珠讶许圆。金谷月，石楼烟。留连光景待他年。袜尘休放凌波去，更听新翻倒玉船。
元	许有壬	《南乡子》	沙砾不堪炊。华表高歌乞食诗。不为啄腥甘趁逐，群鸡。为伴书痴老窦威。万里在襟期。会见青云奋迅时。吐故纳新元有术，偏饥。奉瘗佳铭。
元	王逢	《无题（五首）》	五纬南行秋气高，大河诸将走儿曹。投鞍尚得齐熊耳，卷甲何堪弃虎牢。汧陇马肥青苜蓿，甘梁酒压紫蒲萄。神州比似仙山固，谁料长风掣巨鳌。
元	杨维桢	《杵歌（七首。有序）》	自古众心能作城，五方取土不须蒸。蒸土作城城可破，众心作城城可凭。
元	马钰	《无梦令 赠元公》	德茂元公兄弟。月帔星冠随意。奉劝更修持，炉炼丹砂无比。无比。无比。占得蓬瀛仙位。
元	王逢	《寄题琐宪臣万户星湖钓隐图》	笳鼓归来理钓丝，星连文石漾沦漪。征袍渐喜团花暗，小艇还从细柳维。边地雪霜怜马革，五湖烟雨梦鸱夷。野人不待传双鲤，出钓珊瑚寄一枝。
元	王恽	《点绛唇 送董彦才西上》	杨柳青青，玉门关外三千里。秦山渭水。未是消魂地。坦卧东床，恐减风云气。功名际。愿君着意。莫春闺泪。
宋	释原妙	《颂古三十一首》	攒花簇锦绝纖尘，一度拈来一度新。啼得血流无用处，不如缄口过残春。
元	王哲	《杨柳枝》	性命须将自己观。细详看。一刀项下好疼酸。最艰难。不信且将针略试，痛多端。发心要吃觉心寒。远佳餐。
元	杨维桢	《珊瑚鞭》	侬出青桑下，郎来渌水边。相看成自语，马脱珊瑚鞭。
元	张昱	《次林叔大都事韵（三首）》	莫谩题情在粉墙，藕丝终日系柔肠。不知汉主黄金屋，何似卢家白玉堂。好梦自抛桃叶后，闲愁过似柳条长。无端收得番罗帕，彻夜蔷薇露水香。
元	马钰	《无梦令》	物外茅斋映竹。一饱残羹冷粥。乐亦在其中，记得风仙叮嘱。叮嘱。叮嘱。保养灵明性烛。
元	杨维桢	《览古四十二首  其二十六》	青青五柳宅，贫无三径资。玄参建威幕，为贫良亦非。彭泽八十日，朝为遽来归？乃知决然逝，非为乡里儿。首恶王休元，酒亦无所辞。华轩欲载我，我心讵能违？
元	冯子振	《鹧鸪天 赠珠廉秀 青楼集》	恁倚东风远映楼。流莺窥面燕低头。暇须瘦影纤纤织，龟背香纹细细浮。红雾敛，彩云收。海霞为带月为钩。夜来卷尽西山雨，不着人间半点。
元	王哲	《虞美人 先生尝云，余尝从甘河携酒一瓢，欲》	肯与我酒吃否。余与之，先生一饮而尽。却令余以瓢取河水，余取得水，授与先生，先生复授余，令余饮，余饮之，乃仙酎也害风饮水知多少。因此通玄妙。白麻衲袄布青巾。好模好样，真个好精神。不须镜子前来照。事事心头了。梦中识破梦中身。便是逍遥、达彼。
元	王冕	《泊瓜洲 其一》	晚泊瓜洲渡，秋风九月时。野烟晴漠漠，江树绿离离。客思无人会，乡情有雁知。斐才惭李杜，对景亦题诗。
元	邵亨贞	《虞美人 水仙》	几年不见凌波步。只道乘风去。山空岁晚碧云寒。惊见飘萧翠倚琅。玉盘承露金杯劝。几度和香。冰霜如许自精神。知是仙姿不世间。
元	刘敏中	《西江月 戏呈仲敬，并其母兄》	掌上雏玉嫩，眼中麝锦香庖。铁郎痴小阿琼娇。十岁婆儿最巧。已许卯君书癖，更看坡老诗豪。画堂仙媪醉春醪。五福天教占了。
元	吴澄	《临江仙 九日，舟泊安庆城下，晚歇临江水驿》	景佳甚，与徐道川方复齐况肩吾方清之驿亭草酌。子文京侍以殊乡又逢秋晚分韵，得殊字，赋临江仙去岁家山重九日，西风短帽萧疏。如今景物几曾殊。舒州城下月，未觉此身孤。胜友二三成草草，只怜有酒无茱。江涵万象碧霄虚。客星何处是，光彩近辰居。
元	杨维桢	《寄两道原诗二首》	信公令住竹林寺，曾寄吴盐道起居。戴家泊上收秣米，凌湖门外好鲈鱼。缁衣宰相日给告，清客道人新著书。若问西湖湖上伴，竹枝零落柳枝疏。老人町延何如？闻移车霅上居。瓮口新包竹叶酒，船头学钓桃花鱼。雄文曾骂六国印，绮语更著三家书。两家道郎我所爱，何啻林间见二疏。注：左田右可。
元	陈基	《次韵蔡彦文寄谢省院诸公（二首）》	西山雪后色逾妍，拄笏相看每自怜。岂有异才参庙略，谩陪时俊列宾筵。玉笙锦瑟留人醉，翠叶银花压帽偏。却笑当年潘骑省，为谁双鬓早皤然。
元	杨维桢	《览古四十二首（录三十四首）》	我爱王怀祖，面壁受人骂。不比少掾时，瞋目答米价。褊中顿有容，坦之讵能过。桓桓大将军，汉业在出跨。
元	马钰	《望蓬莱 罗公上树隔环墙乞词》	马风子，不悟坏修行。虽在环墙居处稳，诗词引出假声名。惹得不安宁。夸伶俐，却是不惺惺。自愧隐身身不密，空成潦倒白头生。怎得赴蓬。
元	王逢	《古怀（二首）》	槿篱莎径入林堂，春作无牵午漏长。音歇野莺新绿浅，影浮潭鲫小红香。谁家数应中和节，十亩寒轻二月霜。忍贳缊袍偿酒债，时人将谓独醒狂。
元	吴澄	《水调歌头 次韵寄皮达观（四印齐本原无题兹》	四垂云暧，一夏雨溟蒙。千奇百怪惊人，海蜃眩青红。谁道谷城黄石，混迹长安紫陌，九万里培风。静夜?澄霁，皎月丽天中。问今年，年岁许，尚童蒙。憨痴自笑，能裨造化竟何功。岂意京华倦客，忽得蓬莱妙唱，流响韵商宫。此去两神剑，终久会雌雄。
元	邵亨贞	《蝶恋花 拟雪堂  夜宿西掖》	莲烛烟销深院里。玉宇楼，夜色明如洗。月到紫薇花树底。阑干露重无人倚。金无声门不启。华发萧萧，尚拥青绫被。听尽楼头更漏水。
宋	释原妙	《偈颂六十七首》	一百禅和三十州，无绳自缚万山头。谁是护生谁是杀，白云影里铁船浮。
元	王吉昌	《酹江月》	鸿一气，运天枢魁斗，斡旋星象。日月躔移分进退，定立朝昏弦望。四序循环，阴阳调燮，造化功无上，含弘光大，匠成品汇咸畅。神用剖判乾坤，生成应候，七九功归向。虎绕龙蟠吟啸曲，江岸声鸣风浪。将养神胎，奔腾圣变，法界真情放。玄中珠显，廓开光像无量。
元	元好问	《婆罗门引 兖州龙兴阁感遇》	峄山霁雪，九层飞观郁峥嵘。风烟画出新亭。老眼来今往古，天地两无情。但浮云平野，短日芜城。酒狂步兵。书与剑、此飘零。为问云间鸡犬，几度丹成。停杯不语，竟何用、千秋身后名。休自倚、湖海平生。
元	王哲	《得道阳》	十二月圆成锦乡，四时枝叶不乾枯。看取火中频取水，自然水里却安炉。龙虎龟蛇认吸呼。百骸俱满立须臾。一颗明珠三下有，三般恶物一齐。
元	关汉卿	《【正宫】白鹤子》	四时春富贵，万物酒风流。澄澄水如蓝，灼灼花如绣。
元	林辕	《水调歌头》	色象虑育，具足辟支离。大于人我，总名无量阿僧只。男则给孤舍卫，女则普门觉海，爱欲受根基。若乐兰那行，福报尚愆期。善财施，多宝积，广参师。因缘殊胜，顿超彼岸掬曹溪。佛说须陀含果，我得阿罗汉道，如是证菩提。第一波罗蜜，谛听可思维。
元	李献能	《江梅引 为飞伯赋青梅》	汉宫娇额倦涂黄。试新妆。立昭阳。萼绿仙姿，高髻碧罗裳。翠袖卷纱闲倚竹，暝云合，琼枝荐暮凉。璧月浮香。摇玉浪，拂春帘，莹绮窗。冰肌夜冷滑，无粟影，转斜廊。冉冉孤鸿，烟水渺三湘。青鸟不来天也老，断魂些，清霜静楚江。
元	王恽	《鹧鸪引》	拾翠仙洲野兴长。尊前一曲杜韦娘。人怜暖日明歌扇，我爱兰英媚国香。供楚佩，笑梅妆。春风着意泛崇光。老怀不到凌波梦，要遣琵琶送一。
元	丘处机	《汉宫春 苦志 此下景金本脱四首》	二十年间，大魔交正阵，约度千重。狂弓迸箭暗窗，零落无穷。因心睡觉，透历年、无碍真宗。兴慧剑，群魔自然消散，独聘威雄。出入锐光八表，算神机莫测，天网难笼。驱云扫雾荡摇，法界无踪。飞腾变化，任太虚、萧瑟鸣风。巡四海，峥嵘，往来几个人同。
元	杨维桢	《清塘曲》	相值清塘道，侬家似沫乡。清塘无限好，相约采芳塘。
元	刘敏中	《鸟夜啼 含晖亭芍药谢》	含晖亭下春风。锦云丛。临到开时别去，苦匆匆。人乍到。花已老。酒瓶空。惟有一溪流水，照诗翁。
元	王哲	《恣逍遥 承杜先生传语》	识攒上身憔悴。难解怎生远体。元固壮还养气。精麦髓。骰润任缘欢喜。诵经书，捐名利。圭法且休整理。金锁，窠紧闭。关要洗。须认分。
元	尹志平	《减字木兰花 缙山川有三观，皆有阳字，此间》	三阳道士。坐对云峰谈不二。万法如通。尽在忘机冷笑中。无明实性。此理难诠如何证。要证元初。认取高空秋水孤。
明	楚石梵琦	《怀净土诗（八首。原一百十首）》	莲宫只在舍西头，易往无人著意修。三圣共成悲愿海，一身孤倚夕阳楼。秋阶易落梧桐叶，夜壑难藏舴艋舟。幸有玉池凫雁在，相呼相唤去来休。
元	元好问	《渔家傲》	千醉醒来春欲去。莺儿燕子都无语。好个一春行乐处。花无数。宝钗贳酒花前舞。十里驿亭杨柳树。多情折断青青缕。春到去时留不住。留不住。西城日日风和雨。
元	马钰	《南柯子 七夕吟》	天上初流火，人间乍变秋。鹊桥银汉瑞云浮。织女今宵，何处唤牵牛。闺女离闺阁，无愁自起愁。焚香乞巧拜无休。恁肯灰心，守拙列仙俦。
元	王冕	《都城暮春》	绣房香幄紫驼车，队马连云拥醉娥。天上柳花随处滚，人间春色已无多。风流漫听黄金缕，慷慨谁知白石歌。江北江南叹愁绝，落红如雨打渔蓑。
元	乔吉	《折桂令》	怎生来宽掩了裙儿？为玉削肌肤，香褪腰肢。饭不沾匙，睡如翻饼，气若游丝。得受用遮莫害死，果诚实有甚推辞？干闹了多时，本是结发的欢娱，倒做了彻骨儿相思。
元	王哲	《瑞鹧鸪》	春季裁量十四郎。风流玉貌好轻狂。每夜房中怜美妇，常时腹内痛饥肠。以此街前来背箱。利多扑入采帛行。刀尺使时无作念，妻儿爱处越馨。
元	王冕	《春日即事》	二月三日雨不歇，桃花杏花吹作泥。积垒可怜飞燕苦，伤春无奈杜鹃啼。关河气转风云合，边塞烽多草树迷。老我疏狂思舞剑，兴来不待五更鸡。
元	安熙	《酹江月 登古容城有感，城阴则静修刘先生故》	天山巨网，尽牢笼、多少中原人物。赵际燕陲空老却，千仞岩岩苍壁。古柏萧森，高松偃蹇，不管飞冰雪。慕膻群蚁，问君谁是豪杰。重念禹迹茫茫，免狐荆棘，感慨悲歌发。累世兴亡何足道，等是轰蚊飞灭。湖海襟怀，风云壮志，莫遣生华发。中天佳气，会须重见明月。
元	杨维桢	《送吕左辖还越（名珍）》	保障南藩第一功，未容若木挂雕弓。露书誓剪金床兔，壮气平吞黑槊公。万里天威龙虎北，五云佳气凤凰东。麦城又报捷书至，江上将军是吕蒙。
元	王哲	《菊花天 食》	此药神功别有方。专医五脏膏盲。一服下随汤。即时传透，便得安康。更便真玄推妙诀，诸公子细消详。养气全神保固。寿长寿长。永处清凉。
元	朱唏颜	《书锦堂 寿孔竹所》	朱户黏鸡，钿钗簇燕，恰颁三日王春。记得当年佳梦，始绂祥麟。杜陵天近衣冠盛，谢庭春暖薰兰馨。人争羡，青鬓未饶，恩袍草色光凝。佳音须侧耳听。报取日下蜚声。蚕纸涂鸦，天上宝墨犹新。蛰雷先奋三冬暖，便风终快九霄鹏。君须念，早晚小儒，终期一报平津。
元	沈禧	《风入松 壁间书松》	白云堆里奋苍。横亘洞庭秋。掀髯舞爪何狞恶，峥嵘势、抉石崩流。飞入君家栏槛，满堂风雨飕飕。须叟烟雾漠然收。幻出老松揪。谁濡墨汁传神妙，森森露、铁戟戈矛。对此翠涛银浪，也胜瑶岛沧洲。
元	王哲	《青莲池上客 但词中有喝马，令丹阳行行坐坐》	元初一得从初遇。便端正、昭彰著。转作重阳晨彩煦。晴空来往。碧霄堪住。琼马驸。引入长生步。灵光不动神光聚。便攒簇、银霞护。满插金花频返顾。青衣鸾鹤，共同来赴。瑶马驻。般在清凉路。
元	杨弘道	《沁园春 佳人》	揩汗残妆，咀梅颦黛，楚腰如束。为蔗浆频饮，全疏绿蚁，绣床慵傍，闲倚青奴。解愠风来，忘忧花发，庭树扶疏如画图。凌波袜，步兰堂欲下，犹自踟蹰。星娥月姊相呼。趁清桃笙特地铺。怅紫箫声远，青鸾梦断，逸居无事，长日何如。玉子圆磨，文揪方界，多算须防一著输。闲情远，渐西山翠重，飞下阳鸟。
明	瞿荣智	《赋得姑苏台》	桂膏兰烬烧春云，锦丝瑶管空中闻。甲兵重来破歌舞，粲齿修眉散如雨。
宋	释原妙	《颂古三十一首》	两两成群罪莫穷，谩将鼠伎逞英雄。当时若作今时世，纵使瞿昙也不中。
元	王恽	《木兰花慢 至元七年京师除夜，灯下与儿子孺》	记误）且忆马宾王来事可为云语，因感而赋此，以见其志云淡中庭暝色，初遣奠，夜寒凄。对草草杯盘，昏昏灯火，客里京师。比量旧年心事，笑蹉跎、书剑向来非。谁着朱衣白兰，春风三拜龙墀。山妻稚子竟何为。温饱汝嘻嘻。怅故国丘山，苍烟乔木，卿月空辉。葵心要须倾日，道等闲、休遣镜鸾知。自信苍颜如铁，不堪双鬓如丝。
元	郑祐	《送友还乡》	堕地作儿女，有用及须早。当年悬弧意，焉得乡曲老？青云一蹉跎，鬓发日已皓。常恐归去迟，心焉惄如捣。我家东吴城，翠竹森若葆。力耕输王税，妻子亦温饱。诗成每独咏，觞至或共倒。富贵将焉如，岁晏聊自保。萧萧风前柳，贸贸霜下草。有官固当归，无官归亦好。
元	虞集	《苏武慢》	六十归来，今过七十，感谢圣恩嘉惠。早眠晏起，渴饮饥餐，自己了无心事。数卷残书，半枚破砚，聊表秀才而已。道先生、快写能吟，直是去之远矣。没寻思、拄个青藜，双芒屦，走去渡头观水。逝者滔滔，来之衮衮，不觉日斜风细。有一渔翁，蓦然相唤，你在看他甚底。便扶杖、穿起鲜鱼，博得一尊同醉。
元	王处一	《行香子 劝徐老奉善》	苦海茫茫。深可悲伤。个风风、稍悟真常。衣冠不整，俗业消亡。乃了真功，忘彼我，没参详。身入圆光。宝现嘉祥。瑞烟笼、七朵莲芳。重开玉蕊，复结银霜。透太虚中，无衰老，永清凉。
元	丘处机	《神光灿》	修真门户，大道家风，长春境界无边。秀气盈盈，闲里别有壶天。天中自然快乐，运三光、日月周旋。忘伎巧，任淳风坦坦，圣道平平。一念还乡寂处，三宫罩、清灵万派归源。浩浩神光，来去透骨绵绵。行人顿除造作，待功成、指日登仙。未行者。向词中、明取一言。
元	程文海	《满庭芳 寿曾劲节》	天地为炉，冈欲烬，此君兴味何长。深林苍雪，特地作清凉。甲刃阵里，翠旌纛、佩玉鸣?须知道，生来有节，晚岁更昂藏。诗人闲品藻，卫公九十，淇水徜徉。任风花高下，蝶乱蜂狂。有客长途苦，贪美荫、欲买陂塘。推门去，何妨枕藉，三万六千场。
元	王冕	《吴姬曲 其五》	吴姬醉，对面接花作娇态。腰柔颈软未成眠，斜倚东风说憔悴。坐中狂客不胜情，笑拍香肩呼小妹。呼小妹，明日园林树如盖。
元	杨维桢	《无题效商隐体（四首。与袁子英同赋）》	当轩队子立红靴，龟甲屏风拥绛纱。公子银瓶分汗酒，佳人金胜剪春花。曲调青凤歌声转，觥进黄鹅舞势斜。五十男儿头未白，临流洗马走红沙。
元	程文海	《海棠春 寿胡涧泉》	年年二月风光好。佛出世、有谁知道。无量寿如来，昨夜先来报。涧边玉树，泉边瑶草，千岁和春未老。莫羡涧泉间，有凤衔书到。
元	张野	《水龙吟 送侍御安公陕西行台，用马西麓韵》	瘦筇携得风烟，归来拟待闲吟啸。济时人物，天公又早，安排都了。凤诏泥封，乌台霜凛，好音新报。见西山一带，浮岚滴翠，晚色又添多少。千里威声先到。正秋风渭波寒早。袖中霹雳，何须直把，世间惊倒。激浊扬清，提纲振纪，要归中道。但从今剩把，救民长策，向灯前草。
元	虞集	《风入松·寄柯敬仲》	画堂红袖倚清酣，华发不胜簪。几回晚值金銮殿，东风软、花里停骖。书诏许传宫烛，香罗初试朝衫。御沟冰泮水挪蓝，紫燕语呢喃。重重帘幕寒犹在，凭谁寄、银字泥缄。为报先生归也，杏花春雨江南。
元	贯云石	《水龙吟 咏扬州明月楼 南濠词话》	晚来碧海风沉，满楼明月留人住。琼花香外，玉笙初响，修眉如妒。十二阑干，等闲隔断，人间风雨。望画桥檐影，紫芝尘暖，又唤起、登临趣。回首西山南浦。问云物、为谁掀舞。关河如此，不须骑鹤，尽堪来去。月落潮平，小衾梦转，已非吾土。且从容对酒，龙香茧，写平山赋。
元	完颜亮	《念奴娇 花草粹编卷十引水浒传》	天丁震怒，掀翻银海，散乱珠箔。六出奇花飞滚滚，平填了、山中丘壑。皓虎颠狂，素麟猖獗，掣断真珠索。玉龙酣战，鳞甲满天飘落。谁念万里关山，征夫僵立，缟带占旗脚。色映戈矛，光摇剑戟，杀气横戎幕。貔虎豪雄，偏裨真勇，非与谈兵略。须一醉，看取碧空寥廓。
元	马钰	《十报恩》	一从得遇乐清贫。忻住环墙怕惹尘。炼气气和神恋气，愿神神爽气安神。宰公请我求追荐，小子慈心奉善因。救拔亡灵超上界，孤魂滞魄总朝。
元	郭翼	《拟杜陵秋兴（四首）》	海门八月雨清霜，可怪残雷未肯藏。虹蜺断江将雨映，鴐鹅背日与风翔。罗含自老黄华宅，裴度重来绿野堂。衰暮闭门怀故旧，岂因吹笛满山阳。
元	王冕	《寓意十首次敬助韵 其七》	蛮触杂奔竞，蝇蚋纷争喧。鸾凤巢枳棘，鸱鸮集琅轩。风雷久不作，野露生微寒。壮士万里怀，肯谢漂母餐。古来王佐才，多在耕钓间。
元	王寂	《采桑子》	十年尘土湖州梦，依旧相逢。眼约心同。空有灵犀一点通。寻春自恨来何暮，春事成空。懊恼东风。绿尽疏阴落尽红。
元	张弘范	《南乡子 赠歌妓》	浅淡汉宫妆。扇底春风玉有香。特地向人歌一曲，非常。纵使无情也断肠。宝髻绣霓裳。云雨巫山窈窕娘。好著千金携得去，何妨。丝竹东山。
元	吴存	《霜天晓角 峨眉亭次韵》	龙梭四壁。风浪生寻尺。却上危亭孤啸，天无际，水无极。百年缘底急。晚风牛背笛。回首故乡千里，山一发，暮江碧。
元	李道纯	《沁园春》	道本虚无，虚无生一，一二成三。更三生万物，物皆虚化，形形相授，物物交参。体体元虚，头头本一，未许常人取次谈。虚无妙，具形各相貌，虚里包含。虚中密意深探。致虚极、工夫问老聃。那虚寂湛然，无中究竟，虚无兼达，勘破瞿昙。象帝之先，威音那畔，清净虚无孰有儋。诸玄眷，以虚无会道，稽首和南。
元	侯善渊	《酹江月》	玄元至道，大无隅、寂寂寥寥独立。遍应诸方通上下，极目天光微密。隐显存亡，穿无贯有，善用无辙迹。琅然泄化，太虚一点灵质。登林透人真阳，圆明普照，不许纤尘匿。理必期然仍未悟，说与门人端的。日殿祥光，蟾宫瑞彩，万派琼波益。神凝形释，玉依旧横碧。
元	马钰	《抛球乐 赠岳悟道》	情忘念断生光莹。自然现澄清景。琼花满树都无影。於中好，挂心镜。光明灿烂分邪正。这身体终归粪。元初面目今番净。专专候，玉童请。
元	王哲	《酹江月》	本初面目，禀三光精秀，分来团聚。得得成形唯自在，应占逍遥门户。一个灵明，因何堕落，扑入凡胎处。轮回贩骨，几时休歇停住。搜获虚幼身躯，荣华富贵，莫也非坚固。顿悟如如缘合后，深谢真师垂顾。秘廖亲传，依从做彻，达了凭遭遇。云朋霞友，并归蓬岛琼路。
元	马钰	《满庭芳 寄与平杜公》	星移斗转，四时交换。无人暂时思算。恰做婴童，不觉渐为老汉。酒色气财历遍。好休心、也好舍弃。好回首，好把元初事，好生了干。奉劝疾些下手，恐阎罗不测，差鬼叫唤。早与丘刘谭马，物外为伴。静意清心径路，便名为、长生彼岸。神光灿，跨青鸾归去，天地难管。
元	郭钰	《忆从弟铎》	忆昨王师捷，还乡近五年。艰危惟我共，俯仰得谁怜？茅屋秋风里，烽烟夕照边。乱离今转甚，思尔只高眠。
元	梁寅	《虞美人 舟中》	岷峨雪尽生春水。江阔盘蛟喜。兰桡晓发大江东。回望银宫金阙五云中。来时秋渚蒹葭老。归日春花早。客身千里似征鸿。恰恰秋来春去总相。
元	王哲	《永遇乐 抽文契》	失笑王三，元当幼小，典了身体。直至如今，四十八上，方是寻归计。独担辛苦，为谁欢乐，决要捡抽文契。这工钱、不曾取过，从前并无绾系。锐然走出，没人拘管，欣许深要固蒂。水畔云边，风前月下，占得真嘉致。惺惺了了，玲珑清爽，复人烂银霞际。一团儿、红囗炎炎，就中妙。
元	周权	《满江红 次韵张元善》	缟兔黔乌，送不了、人间昏晓。问底事、红尘野马，浮生扰扰。万古未来千古往，人生得失知多少。叹荣华过眼只须臾，如风扫。篱下菊，门前柳。身外事，杯中酒。肯教他萧瑟，负持螯手。漠漠江南天万里，白云入望何时到。倚西风、吼彻剑花寒，频搔首。
元	王哲	《南乡子 邵公索要下手修行》	我命不由天。熟耨三田守妙玄。甘雨泽深先布种，金钱。遍地黄芽最色鲜。养就玉花莲。叶叶分明永永坚。琼蕊被风吹撒动，香传。一道灵光。
元	张宪	《立仗马》	照夜玉狻猊，霜毛铁凿蹄。春风金络脑，小雨锦障泥。御驾驰天上，军封受海西。日供三品料，缄口不闻嘶。
元	马钰	《苏幕遮 乡中上街求乞》	舍家缘，须用斧。劈碎恩山，岂肯重修补。猛烈灰心寻出路。自在逍遥，认个清闲处。有因缘，方可悟。改变衣装，道服惟麻布。莫讶乡中求乞去。灭尽无明，直上青霄步。
元	虞集	《苏武慢 鸣鹤馀音全真冯尊师，本燕赵书生，》	曲，高洁雄畅，最传者苏武慢二十篇。前十篇道遗世之乐，后十篇论修仙之事。曾稽费无隐独善歌之，闻者有凌云之思，无复流连光景者矣。予山居每登高望远，则与无隐歌而和之。无隐曰，公当为我更作十篇。居两年，得两篇半，殊未快意也。昭阳协洽之年，当嘉平之月，长儿之官罗浮。予与客清江赵伯友，临川黄观我、陈可立游。乐叔吴文明，平阳李平幼子翁归，泛舟送之。水涸，转鄱阳湖，上豫章，遇风雪，十五六日不能达三百里。清夜秉烛，危坐高唱，二三夕间，得七篇半。每一篇成，无隐即歌之。冯尊师天外有闻，得七篇半。每一篇成，无隐即歌之。冯尊师天外有闻，能乘风为我一来听耶。明春，舟中又得二篇，并无俗念一首。后三年，仙游山彭致中取而刊之，与瓢笠高明共一笑之乐也。道园道人虞集伯生自笑微生，凡情不断，轻弃旧矶垂钓。走马长安，听莺上苑，空负洛阳年少。玉殿传宣，金銮陪宴，屡草九重丹诏。是何年、梦断槐根，依旧一蓑江表。天赐我、万叠云屏，五湖烟浪，无限野猿沙鸟。平明紫阁，日晏玄洲，发太霞林杪。苍龙腾海，白鹤冲霄，颠倒一时俱了。望清都、独步高秋，风露洞天初晓。
元	马熙	《摸鱼子》	买陂塘旋栽杨柳，崇台检校公务。西山远千岩壑，总解蓄云藏雨。临浅渚。更俯视银涛，万顷摇孤屿。娥寄语。约静影浮光，浴金沉璧，方领眺瞻趣。登临地，休逸主人先许。买邻邀我从吕。黄金铸作千钱驾，不及无须新句。斟绿醑。甚欲把、园亭草木随时谱。歌豳验古。看祭韭条桑，薪樗剥枣，纳稼筑场圃。
元	白朴	《木兰花慢 灯夕到维扬》	壮东南形胜，淮吐浪、海吞潮。记此日江都，锦帆巡幸，汴水迢遥。迷楼故应不见，见原缺见字，兹据丁钞本补琼花、底事也香消兴废几更王霸，是非总付渔樵。谁能十万更缠腰。鹤驭尽飘飘。正绣陌珠帘，红灯闹影，三五良宵。春风竹西亭上，拌淋漓、一醉解金貂。二十四桥明月，玉。
元	白朴	《摸鱼子 用前韵送敬之蒲君卜居淮上，敬之自》	听西风、细吟亭树。秋声先到衡宇。季鹰千里莼鲈兴，更喜范张鸡黍。倾尽处。惭愧汝。高楼不减烟霞侣。瓠樽笑举。对得意江山，忘怀风月，醉眼玩今古。鸾坡客，又向红莲幕府。田园何日成趣。九重闻道思贤佐，恐要济时霖雨。天若许。从所好结庐，相就开蓬户。山人休去。怕蕙怅空悬，猿惊鹤怨，贻笑草堂句。
元	白朴	《浪淘沙 题阙》	今古海山情。月牖云扃。潜教小玉报双成。整顿罗衣斜敛出，门外娇迎。镫暗酒微醒。鬓乱钗横。一春心事语叮咛。明夜闲衾容易冷，谁复卿。
元	王哲	《踏莎行》	莫骋儿群，休夸女队。与公便是为身害。脂膏刮削苦他人，只还儿女从前债。悦目亭堂，衷心念爱。直饶铁打坚牢。多多罪业自家耽，一朝。
元	袁易	《台城路 寿戴剡源》	湖山青倚东风外，天呈图画岚壁。窦瀑流云，溪源漱玉，人物冰壶同色。清才赋笔。卷千顷秋溟，素飞入。笑睨西湖，断烟零雾半篙碧。贞元朝士未老，旧家供奉曲，前事休忆。芹藻官清，弦歌兴远，花底绿尊频侧。虚亭画寂。爱晴影，翠阴狼藉。见说长生，尽从闲里得。
元	王冕	《墨梅 其二》	面皮如夷惯风霜，焉肯托根桃李场？转首江南春似梅，一声箫管月苍苍。
元	刘敏中	《木兰花慢 会有诏止征南之行，复以木兰花慢》	妙年勋业在，正千载、会风云。有横槊新诗，投壶雅唱，将武儒文。风流圣朝人物，算锦衣、难避软红尘。琼岛羽林清晓，紫垣星月黄昏。悠悠轩旆下东秦。宾客满于门。看戏彩萱堂，挥金置酒，和气回春。平生事，忠与孝，但图忠、云路莫因循。此去秋光正好，龙墀再荷新恩。
元	王恽	《西江月 清明拜埽回，值田家野饮，有颁白者》	社鼓惊飞梨雪，村箫吹破桑芽。清明野饮见田家。老叟邀予下马。劝饮一卮芳酒，绕看满树幽花。杯盘草草乐年华。不弃同来观化。
元	张翥	《水龙吟 赋情云》	无心却恁多情，闲愁长向眉尖聚。牢龙不定，为谁留恋，为谁归去。半饷花阴，霎儿月暝，几番日暮。被东风搅散，离愁惹断，又还趁，歌声驻。只恐佩环卧冷，好重将、绣帷调护。何人得似，晓妆鬟髻，春娇态度。缥缈尊前，朦胧眼底，非烟非雾。把柔情一缕，都随好梦，作阳台雨。
元	郭翼	《阳春曲》	柳色青堪把，樱花雪未干。宫中裁白苎，犹怯剪刀寒。
元	王＊	《百字令 释宗》	真宗顿悟，理幽微、了了无言可说。旷劫至今全体具，湛寂元无生灭。拂尘拈花，穿衣吃饭，觌面分明泄。头头皆是，何须特地差别。为言向上家风，纤锋快利，透石刚如铁。三界圆通无所住，随处应机明彻。芥纳须弥，珠含罔象，朗耀悬秋月。寸丝不挂，即同诸佛齐列。
元	朱唏颜	《大圣乐 至日与周晴川兄弟会饮》	霜护庭鸳，春生炉兽，早梅初破。喜至景、渐觉迎长，刺绣五纹赢得，儿女情多。老侵寻愁添岁月，尽门外、今朝无客过。慵身在，且应时纳祜，浅酌高歌。人生有几胜选，苦不分、千金换翠蛾。便次公酌我，公荣如子，奈此欢何。霜竹喷云，风瓢激树，得似清意呵。休眉锁。朱颜去了，还更来么。
元	谭处端	《酹江月》	一灵真性，又因何、漾入凡胎尘域。迤染浮华贪爱恋，展转昏迷真迹。旷劫难逃，如今又错，罪孽重重积。本来模样，怎生分解寻觅。须屏视听双泯，舍情云水，物外搜玄理。寂寞孤清趣妙有，岂顾形躯瘦役。捉住风飚，玲珑辉焕，默默烹金液。神丹昭著，死生烦恼宁息。
元	张翥	《多丽 西湖泛舟，夕归施成大席上，以晚山青》	晚山青。一川云树冥冥。正参差、烟凝紫翠，斜阳画出南屏。馆娃归、吴台游鹿，铜仙去、汉苑飞萤。怀古情多，凭高望极，且将尊酒慰飘零。自湖上、爱梅仙远，鹤梦几时醒。空留在、六桥疏柳，孤屿危亭。待苏堤、歌声散尽，更须携妓西泠。藕花深、雨凉翡翠，菰蒲软、风弄蜻蜓。澄碧生秋，闹红驻景，采菱新唱最堪听。一片、水天无际，渔火两三星。多情月、为人留照，未过前汀。
元	张之翰	《满江红 登汪师展江楼》	山厌长江，流不尽、滔溜深碧。形胜地、以江为堑，以山为壁。兵府旧分城上下，人家新住城南北。说当年、天马入川时，皆传檄。市不易，居如昔。龙已去，攀何及。问人人能道，圣朝恩德。蕞尔南州成底事，宛然上将劳吾敌。看红尘一骑捷书来，来春必。
元	杨维桢	《征南谣》	钱塘江头点行军，大嫂金鼓声殷殷。千里万里鸡犬绝，杳杳南国深蛮云。蛮邦父母若不仁，九重天子深无闻。草间弄兵本锄梃，聚力四万称孤君。皇华遣使宣主恩，横草未立终童勋。闽南总戎赐斧斧，紫髯一拂清妖氛。六网生来食虎尊，猛虎虽猛宁同群？於乎猛虎虽猛丁同群，城狐社鼠何足云。
元	丘处机	《诉衷情》	孤城寒角韵悠?风送入斜阳。池塘菡萏无色，兰畹有馀香。秋日短，暮天长。月华昌。空空寂照，荡荡虚心，一片清凉。
元	元好问	《鹧鸪天》	拍塞车箱满载书。梁鸿元与世相疏。只缘携手成归计，不恨埋头屈壮图。苍玉研，古铜壶。坐看儿辈了耕锄。年年此日如川酒，千尺青松尽未。
元	程文海	《临江仙 予生之辰，先养蒙学士旬日，亦既拜》	，且贺新原脱新字据景元本补除，四月二十五日卷起黄庭听寿曲，蒙斋可贺绵绵。安排机会实关天。生辰今日是，新命此时传。宣室曾闻前席语，伟哉龙象初筵。斜飞取势玉堂仙。太平迟公等，大拜是今年。
元	傅若金	《登楼》	楼上西风吹画屏，楼前秋思满都亭。金河水去涓涓碧，琼岛云来冉冉青。近见萧何成第宅，旧闻汲黯在朝廷。明时进用多英杰，迂腐深惭守一经。
元	虞集	《法驾导引 为陈溪山寿》	秋气至，寿注天香。燕坐喜看扶两几，击鲜何必诸郎。长岁接宾。
元	陈基	《偶成（二首）》	武陵溪水碧湾湾，窈窕幽期不可攀。戴胜桑间飞自得，王雎洲上语相关。歌成桃叶临流和，采得蘋花带月还。见说荔枝浆已熟，不分涓滴到人间。
元	张宪	《胡姬年十五拟刘越石》	胡姬年十五，芍药正含葩。何处相逢好，并州卖酒家。面开春月满，眉抹远山斜。一笑既相许，何须罗扇遮。
元	丘处机	《桃源忆故人 丹阳屡传教诲寄答》	虚空照耀明如镜。好弱头头皆应。随逐状同形影。稍错还提正。佗人谗报浑虚佞。远道狂言无证。切告后来休听。默默依贤圣。
元	谢应芳	《如梦令》	松菜酒香春瓮。更有麻姑相送。日日泻流霞，添我胸中铅汞。珍重。珍重。浮世本来如梦。
元	王吉昌	《风入松》	乾坤两卦上天梯。分柔健高低。六关爻变推天道，斡璇玑、日月东西。妙采精华成液，通神息，饮刀圭。溶溶金水泛曹溪。得九转功齐。变成丹体香风袅，木童喜、寿域长跻。显出元初气艳，廓胸襟，吐虹霓。
元	赵元	《行香子》	镜里流年。绿变华颠。谢西山、青眼依然。人生安用，利锁名缠。似燕营巢，蜂课蜜，蚁争膻。词苑群仙。场屋诸贤。看文章、大笑如椽。闲人书册，且枕头眠。有洗心经，传灯录，坐忘篇。
元	张野	《石州慢》	红雨西园，香雪东风，还又春暮。当时双浆悠悠，送客绿波南浦。阳关，至今隐隐余音，眼前浑是分携处。此恨有谁知，倚阑干无语。凝伫。天涯几许。离情化作，暮云千缕。过尽征鸿，依旧归期无据。京尘染袂，故人应念飘零，岂知翻被功名误。无处着羁愁，满春城烟雨。
元	侯善渊	《满庭芳》	海角天涯，寻朋访友，悄无一个知音。争人我，财色利名侵。闻说邪淫妄语，拼身命、一向钻寻。真常教，余言直劝，返报怨还深。休休宁奈也，澄清默运，摄养真心。混元一，升降定浮沉。迤逦收归宝鼎，纯阳就、点铁成金。通玄妙，群魔消散，方显鬼神钦。
元	王哲	《临江仙 道友问修行》	洁己存心归大善，常行恻隐之端。慈悲清静亦频观。希夷玄奥旨，三教共全完。别子休妻为上士，悉捐财色真餐。长全五脏得康年。功成兼行满，真性入仙坛。
元	刘敏中	《蝶恋花 文卿良友素守确然，迥拔流俗，世所》	濯足万里流者，子可以当之。崔生来辱手帖，欢感无已，因忆往年寿吾子乐章，用其韵以道其歆慕之怀，且奉一笑云我似漏卮长不满。暮侧朝翻，自笑天机浅。君似宝珠无可拣。暑天不热冬还暖。神欲逍遥心欲散。咫尺幽栖，回首云霄远。千古风流嵇与阮。
元	张之翰	《水龙吟 留别》	别来几度秋风，数千里外还重遇。虚斋画掩，厌厌多病，赖君看护。鹅鸭比邻，鱼虾市井，拟留余住。被催人天上，除书一纸，又催过、江南去。一夜扁舟风雨。问谁知、此时情绪。明朝回首，荒城古塔，离亭高树。点检囊中，锦半是，秋岩佳句。待从今，且把新词阁起，共何人赋。
元	李道纯	《沁园春 赠括苍张希微号几庵》	不识不知，无声无臭，名曰希微。只道个便是，全真妙本，人能透得，即刻知几。闻法闻经，说禅说道，执象泥文都属非。君还悟，这平常日用，总是玄机。仍凭决烈行持。把四象五行收拾归。会两仪妙合，三元辐辏，一灵不昧，万化皈依。精气凝神，缘情返性，迸出蟾光遍界辉。形神妙，向太虚之外，独露巍巍。
元	刘秉忠	《临江仙 海棠》	十日狂风才是定，满园桃李纷纷。黄蜂粉蝶莫生嗔。海棠贪睡著，留得一枝春。便是徐熙相对染，丹青不到天真。雨余红色愈精神。夜眠清早起，应有惜花人。
元	关汉卿	《【双调】碧玉箫 三》	盼断归期，划损短金篦。一搦腰围，宽褪素罗衣。知他是甚病疾，好教人没理会，拣口儿食，陡恁的无滋味。医，越恁的难调理。
元	刘铁冠	《月上海棠 呜鹤余音卷二》	全真办下无空过，布袍麻腋袋挂。剪发头，逍遥自在行踏。箪瓢把。每日沿门乞化。低头稽首才道罢。又撞着个魔头来说话。问道先生，元是甚么人家。随缘答。俺师父丘刘谭马。
元	李俊明	《点绛唇 冯巨川南齐牡丹》	花恨开迟，为花迟後为花恼。问花开了。却恨花开早。人貌年年，不似花长好。还知道。年年人貌。却笑花先老。
元	许桢	《渔家傲 和》	青入西山烟渺渺。天机只在菰蒲杪。风解冰澌融小沼。人静悄。一声何处啼山鸟。杖策寻芳逢野老。草芽柳眼明残照。归到圭塘还独钓。心事了。箫声缓和渔家傲。
元	马钰	《满庭芳 处自然》	清净真功，无为大道，自然体用惺忪。先天灵物，元本在吾胸。南北东西相会，慧眸开、论甚朦胧。壶中景，水生玉虎，火内长金龙。祥光敷宇宙，三田丹秀，八脉神通。且披蓑顶笠，有似渔翁。阐出玄玄妙趣，劝人人、氯养和冲。同修炼，功成行满，相逐赴仙宫。
明	楚石梵琦	《漠北怀古（四首。西斋《漠北》、《开平》诸》	北向无城郭，遥遥接大荒。旧来闻汉土，前去是河隍。野蒜根含水，沙葱叶负霜。何人鸣觱栗，使我泪沾裳。
元	许有壬	《水调歌头 题萧独清山水胜处》	山水据全胜，消得独清人。神仙定在何处，此处可寻真。山有蓬莱气象，水有瀛洲风物，人是葛天民。得紫芝老，吟尽碧桃春。四时花，千日酒，一溪云。回头下望浊世，无地不红尘。忆昔乘轺江右，目断丹霞翠壁，底事走。今日送君语，聊聊自移文。
明	楚石梵琦	《春日花下听弹琵琶效醉翁体》	仆本南海人，暂为北京客。朝游金张园，暮宿许史宅。二月春风吹百花，朱朱粉粉相钩加。银鞍绣勒少年子，对花下马弹琵琶。大弦掩抑花始开，花重坠枝枝更斜。小弦变作花烂熳，雨点骤打烟浓遮。鹧鹄从何来，远在天之涯。钩畾格磔忽惊起，不知飞在谁人家。又闻黄鹂声睍睆，如断复续续复断。布指似嫌宫调缓，别写群雁鸣霜暖。蒹葭浦深风萧骚，一只两只飞渐高。天长地远望不见，使我回首心烦劳。我谓少年弹且止，钱塘去国三千里。每到春来花最多，鹧鸪能舞黄鹂歌。去年随雁同沙漠，听此琵琶殊不乐。少年笑我君太痴，人生行乐须其时。此中正自有佳处，但畏闲愁缠绕之。
元	刘敏中	《清平乐 张秀实芍药词》	牡丹花落。梦里东风恶。见说君家红芍药。尽把春愁忘却。隔墙百步香来。数丛为我全开。拚向彩云堆里，醉时同卧苍苔。
元	王冕	《素梅 二二》	月明曾过西湖路，爱看横枝当水斜。试问玉堂诸学士，几时清梦到山家？
元	冯尊师	《苏武慢》	避世安时，同尘处顺，渊默至人谁识。鹑居食，藓径萝龛，深密养廉宁极。浮枕有定，出入无方，逆顺神机难测。乐箪瓢、笑傲林泉，未肯折腰形役。当此际、几松窗，唇歌舌弹，渴饮玉壶春色。一怀皓月，两袖清风，真个个中消息。方外生涯，静中意味，不许等闲攀摘。待迷云、吹散玉绳高洁，自知端的。
元	马钰	《两只雁儿》	五更里，画角喧。惊回清梦游仙。眠是梦，梦是眠。方知心是天。天生地，地生天。一合混元。添一岁，减一年。真空不动然。
元	王哲	《川拨棹》	三更里，瞥看银蟾圆不缺。吐出一轮光明，满天莹然有别。向南方也，玉花结。白鹿前来行得窃。便衔他新皎洁。将去圭峰山头，独自口中啮。害风儿，怎生说。
元	薛昂夫	《楚天遥带过清江引》	有意送春归，无计留春住。明年又着来，何似休归去。桃花也解愁，点点飘红玉。目断楚天遥，不见春归路。春若有情春更苦，暗里韶光度。夕阳山外山，春水渡旁渡，不知那答儿是春住处？
元	刘敏中	《玉楼春》	米如珠玉薪如桂。春畏旱霜秋畏水。匆匆鞍马去年间，夜夜可能安稳睡。今年却到澄清内。眼底功名真望外。天开酒禁已多时，却甚不来同一。
元	魏初	《木兰花慢 为安总管寿》	记凤凰城下，走飞骑、扈龙舟。正春水生波，头落雪，风偃貂裘。西南司高选，自并汾以去数君侯。处处随车有雨，行行白简生秋。今年冠盖驻梁州。民物沸歌讴。看绿水平田，人家烟火，桑柘鸣。辉辉虎头黄节，道看看、飞下日边头。尽把中原山色，与君同醉南楼。
元	魏初	《鹧鸪天 霍国瑞母八十之寿》	少日教儿苦读书。只今骢马到亨衢，镜中双鬓秋难染，膝上诸孙玉不如。花淡淡，竹疏疏。风流好个寿星图。平安日月从今数，百岁平头尽有。
元	王冕	《红梅 其八》	洞天窅窅无人到，白日丹光出树林。仙子竟忘食玉法，笑迎春色绿云阴。
元	元好问	《同儿辈赋未开海棠二首》	翠叶轻笼豆颗匀，胭脂浓抹蜡痕新。殷勤留著花梢露，滴下生红可惜春。
元	何中	《饶州道上》	新晴破积阴，淑气泛行襟。千里山河眼，百年耆旧心。霞飞沧海远，烟入绿村深。学剑江东者，茫茫不可寻。
元	周权	《朝中措》	西风袅袅落平沙。独树几人家。个里残虹雨阁，那边疏嶂云遮。平洲柿栗满区瓜。芋野路斜斜。牛笛数声归尽，夕阳付与啼鸦。
元	王丹桂	《踏云行 本名踏莎行  自遣》	壬癸才升，丙西已降。往来浇灌黄芽长。灵童采摘赴瑶宫，笙簧迎引声嘹亮。虎啸祥风，龙翻雪浪。斡旋造化凭真匠。炼丹砂就月华清，踏云。
元	许桢	《柳梢青 以上四首，许桢步其父许有壬韵，附》	山远生岚。溪清呈底，剡棹收帆。风物依然，烂红茶树，回色青柑。暗香寒阻梅庵。把楮颖、权收墨篮。暧阁红炉，浅斟低唱，好个江南。
元	李俊明	《谒金门 赏梅》	全不让。占了百花头上。没个知音人共赏。陶潜无处望。也有江湖酒量。也有风骚诗将。休道花前无伎俩。疏狂些子放。
元	马钰	《清心镜 劝醉者》	休放醉。体放醉。想贤岂敢，对他官员恁地。修行、上士无争，实无心醉你。休恣意。省可贪杯，早崇善事。把性命、下手完全，做神仙活。
元	元好问	《定风波 三乡光武庙，怀故人刘公景玄》	熊耳东原汉故宫。登临犹记往年同。底事爱君诗句好。解道。河山浮动酒杯中。存没悠悠三十载。谁会。白头孤客坐书空。黄土英雄何处在。须待。醉寻萧寺哭春凤。
元	王哲	《＊心香 重阳分梨十化贪集卷上》	谑号王风。实有仙风。性通禅、释贯儒风。清谈吐玉，落笔如风。解著长篇，挥短句，古诗风。斤运成风。鹏化抟风。恣云游、列御乘风。冬寒闭户，念见高风。更坐无炉，眠无被，任霜风。
元	王哲	《莺啼序》	莺啼序时绕红树。应当做主。骋嘤嘤、莹莹声音，弄晴调舌秤羽。潜身在、朱林茂处。愈绵变百般言语。喜新铅、新汞俱齐，叫归宗祖。唤觉呼惺，顿晓本元初，天然规矩。定分他、甲乙庚辛，九宫八卦门户。驱四象、通推七返，用千朝、练成文武。这金丹，由此三年，渐令堪睹。婴儿跨虎。姹女骑龙，白云招翠雾。各各擎、钢刀慧剑，接刃交锋，隐密藏机，两家无惧。乌龟赤凤，前来降伏，和合罢战休兵戍。被灵童、结构同相聚。从兹慢慢，搜寻宝贝完全，要见便教知数。明珠万颗，吐出神光，倒颠笼罩住。并一条、银霞袅袅，撞透清霄，晃耀晴空，偏开琼路。中间独现，真妙真玄，星冠月帔端严具。把双眸、高举频回顾。观瞻了了清清，湛湛澄澄，害风得遇。
元	梁寅	《浪淘沙 夜雨》	檐溜泻泉声。寒透疏。愁如百草雨中生。谁信在家翻似客，好梦先惊。花发恐飘零。只待朝晴。彩霞红日照山庭。曾约故人应到也，同听啼。
元	刘志渊	《踏莎行》	寂淡忘机，恬然养拙。些儿妙处人难别。冥冥杳杳涤神珠，昏昏默默开心月。万劫云收，一天朗彻。清明净体如冰雪。不增不减显圆成，惺惺。
元	王吉昌	《南乡子》	水府火龙藏。烟雾朦胧琐桂光。气动随风成造化，中央。聚变刀圭药味香。不见坎中阳。虚室无阴本体彰。育出朝元真浩气，琼浆。攒簇丹炉。
宋	王执礼	《锦溪次赵令韵二首》	困人天气近清明，花信风来拂面轻。屏却鸣驺成独往，绿杨阴里听莺声。
元	张可久	《风入松 泊舟好溪，卢希颜相留，寓陈碧山丹》	好风吹皱玉龙鳞。飞雪点吟身。南明古色供诗眼，缆扁舟、鸥鹭相亲。邂逅希颜公子，留连访戴山人。环中天地一壶春。深锁碧窗云。步虚声度迎仙引，小屏空、唤醒梅魂。且向花边听雨，不知松外敲门。
元	周砥	《送赵一阳真士归霅》	渺渺晴湖白鹭飞，青山迢递夕岚微。闲操桂楫云生腋，欲采芙蓉露满衣。紫翠房深丹灶暖，松杉秋静鹤巢稀。明年去觅封君达，应驾青牛说息机。
元	张昱	《邻园海棠》	自家池馆久荒凉，却过邻园看海棠。日色未嫣红锦被，露华犹湿紫丝囊。掌中飞燕还能舞，梦里朝云自有香。银烛莫辞深夜照，几多佳丽负春光。
元	张之翰	《万年春 案此即点绛唇调》	一夜东风，满城和气先吹彻。问春来也，几点梅花雪。心事蹉跎，羞对东君说。长为客。去年时节。走马铜台陌。
元	白朴	《沁园春 夜梦，就树摘桃啖之，于中一枚甘苦》	渺渺吟怀，望佳人兮，在天一方。问鲲鹏九万，扶摇何力，蜗牛两角，蛮触谁强。华表鹤来，铜盘人去，白日青天梦一场。俄然觉，正醯鸡舞瓮，野马飞窗。徜徉。玩世何妨。更谁道、狂时不得狂。羡东方臣朔，从容帝所，西真阿母，唤作儿郎。一笑人间，三游海上，毕竟仙家日月长。相随去，想蟠桃熟后，也许偷尝。
元	李道纯	《百字令 赠通庵》	太初一点，本灵明、元自至纯无亲。执着些儿千里远，悟得只消时霎。方寸中虚，纤尘不立，何用调庚甲。承当得去，目前方信无法。个中显诀难传，无名可唤，贵在心通达。信手拈来君荐取，无罅岂容针。人我山头，是非海里，更要知生杀。养其无象，忘形灵地开发。
元	王处一	《苏幕遮 劝船户》	劝诸公，当发誓。网罟休施，善处寻生计。自有神明照察你。福寿重增，别享甘甜味。得真欢，除浊秽。一性圆明，万法都捐弃。静看灵源生雅致。返老还童，占断清凉地。
元	虞集	《折桂令 席上偶谈蜀汉事因赋短桂体》	鸾舆三顾茅庐。汉祚难扶，日暮桑榆。深渡南泸，长驱西蜀，力拒东吴。美乎周瑜妙术，悲夫关羽云殂。天数盈虚，造物乘除。问汝何如，早赋归欤。
元	谢应芳	《沁园春 丁酉春，寓堠山钱氏写怀》	冷笑班超，要觅封侯，弃了毛锥。看今来古往，虚名何用，朝荣夕悴，浮世堪悲。老我衣冠，傍人篱落，赖有平生铁砚随。西庄上，对溪山如画，鸥鹭忘机。相逢喜得新知。更不用黄金铸子期。把胸中磊块，时时浇酒，眼前光景，处处题诗。轻帽簪花，柔茵藉草，时复尊前一笑嬉。沈酣后，任南山石烂，东海尘飞。
元	王恽	《木兰花慢 望郝奉使墓》	洒西风老泪，又马上，望郎山。对红露秋香，芙蓉城阙，依旧雄藩。碧云故人何在，忆扶摇、九万看鹏搏。赋就凤凰楼晚，星沉鹦鹉洲寒。一丘宿草锁苍烟。零落复何言。似燕许才名，风云际会，自古天悭。皇皇使华南下，爱丹衷、拟缔两朝欢。恨煞奸回秋壑，月明愁满江干。
元	侯善渊	《杨柳枝》	孰见西明画锦妆。景非常。烟波柳岸映斜阳。水云乡。咫尺家山人不到，好风光。步虚升入碧云房。洞天长。
元	张翥	《绮罗香 雨中舟次洹上》	燕子梁深，秋千院冷，半湿垂杨烟缕。怯试春衫，长恨踏青期阻。梅子后、余润留寒，藕花外、嫩凉消暑。渐惊他、秋老梧桐，萧萧金井断蛩暮。薰篝须待被暖，催雪新词未稳，重寻笙谱。水阁云窗，总是惯曾听处。曾信有、客里关河，又怎禁、夜深风雨。一声声、滴在疏篷，做成情味苦。
元	刘秉忠	《清平乐》	夜来霜重。帘外寒风劲。横笛楼头才一弄。惊破绿窗幽梦。起来情绪如何。开门月色犹多。照我如常如画，更谁能似?娥。
元	谭处端	《神光灿》	茫茫苦海，逐浪飘沦，痴如蜂蜜蛾灯。一向迷迷，妻妾儿女恩情。遭他恁般系绊，限临头、独赴泉冥。如省悟，弃浮华恩爱，处静修行。细细尘情疏减，渐栖心养气，隐迹埋名。淡饭粗衣，默默保炼灵明。迤而真人现也，向无中、金玉成形。大丹熟，这一灵真性，记记存存。
元	吴师道	《桐庐夜泊》	合江亭前秋水清，归人罢市无余声。灯光隐见隔林薄，湿云闪露青荧荧。楼台渐稀灯渐远，何处吹箫犹未断？凄风凉叶下高桐，半夜仙人来绝巘。江霏山气生白烟，忽如飞雨洒我船。倚篷独立久未眠，静看水月摇清圆。
元	阿鲁威	《【双调】寿阳曲》	千年调，一旦空，惟有纸钱灰晚风吹送。尽蜀鹃血啼烟树中，唤不回一场春梦。
元	杨维桢	《苏台曲》	吴王张高宴，台下阅犀兵。高台三百里，不见越王城。
元	张宪	《太真明皇并笛图》	黑奴弦索花奴鼓，惮奴抚掌阉奴舞。阿环自品玉玲珑，御手夷犹亲按谱。风生龙爪玉星香，露湿樱唇金缕长。莫倚花深人不见，李谟侧足傍宫墙。
元	王吉昌	《绿头鸭 大圆觉海》	混融成。大圆觉海峥嵘。性珠显、恢弘祖意，慧风通、虚谷传神。有中无、无中有有，应变处、廓尔纵横。坦荡融通，杳冥豁爽，澄澄一混体无荣。证动静、俱忘何在，触处露圆明。如如貌、莫形莫状，真净真清。灵通像、不增不减，罄劫一段光荣。无限域、含容万有，遍四海、三际充盈。荏苒冲虚，无离无坏，浩然一点括长生。证未有、巍巍极致，奇特体妍精。这模样、人能悟入，与道同名。
元	王哲	《得道阳》	二月还知水气和。风生木德自然歌。兀兀转生离内女，怡怡笑杀月中娥。耿耿分明天下河。我今回首出高坡。三万六千神曜聚，重楼十二液津。
元	丁鹤年	《寄定海故将军邵公辅》	往事浮云杳莫攀，壮怀未展鬓先斑。不闻奉使通银汉，空见将军老玉关。故垒荒凉千骑尽，沧溟浩荡一鸥闲。风尘随处严诃止，愁杀田间野猎还。
元	马钰	《满庭芳 赠严公》	昨宵梦里，幸遇重阳。授予秘密仙方。杳杳冥冥恍惚，太白其黄。便是刀圭颜色，往来流、饮似琼浆。成丸弹，服之一粒，八脉安康。携报增添刚刃，生光彩辉辉，晃耀明堂。唬得邪魔鬼魅，远远潜藏。自然化生儿现，跨青鸾、得赴蓬庄。这玄妙，示同流，各要消详。
元	倪瓒	《林下遣兴》	眼见藤梢已过墙，手拈书卷复堆床。闲临水槛亲鱼鸟，欲出柴门畏虎狼。冠制不嫌龟壳小，衣裾新剪鹤翎长。从来任拙唯疏懒，一月秋阴不下堂。
元	邵亨贞	《临江仙 拟无住  水槛过雨》	一滴天瓢溽暑，夕阳微漏残红。竹兰乘兴倚薰风。惊双白鸟，飞过藕花。羽扇纶巾闲到我，百年世事匆匆。若耶溪上旧相逢。晚来回首处，山色有无中。
元	王哲	《喜适莺 赠道友》	问公为善。这大道无方，如何回转。猛舍浮华，搜寻玄妙，闲里做成修练。认取起初真性，捉住根源方便。本来面。看怎生模样，须令呈现。亲见。堪相恋。请向绛绡宫里，开琼宴。会上明明，霞辉万道，射透玉丝瑶霰。一粒宝珠昌莹，滚出光同飞电。彻中央，大罗天归去，永除迁变。
元	关汉卿	《【仙吕】一半儿 题情》	云鬟雾鬓胜堆鸦，浅露金莲籁绛纱。不比等闲墙外花。骂你个俏冤家，一半儿难当一半儿耍。
元	梁寅	《八声甘州 赠易自然祷雨有感》	喜神龙飞雨遍秋郊，黄河自天来。是蟠溪逸士，胸中造化，掌上云雷。坛峙吟峰东畔，稽首望仙台。绛节霓衣，拥阊阖朝开。凭仗小心风送，绿章上奏，咫尺瑶阶。念鱼头赤子，困炎埃。赖皇穹、恩波滂沛，便千村万落总春回。人都道先生功行，山岳崔嵬。
元	梁寅	《南歌子 或以山蒲萄为献，其味与家园者无异》	虬蔓悬秋露，骊珠撼晓风。倚崖点漆变殷红。味与凉州珍贡，却相同。御苑堪移植，雕盘合上供。猿猱余颗寂寥中。多谢樵人分送，到山翁。
元	王逢	《如梦令 菰村赋赠 朱存理铁网珊瑚卷四》	檐耸数株松子。村绕一湾菰米。鸥外迥闻鸡，望望云山烟水。多此。多此。酒进玉盘双鲤。
元	张昱	《湖上漫兴（二首）》	湖上新泥雪渐融，门前沟水暗相通。裙欺萱草轻盈绿，粉学樱桃浅淡红。暮雨欲来银烛上，春寒犹在酒尊空。青绫被薄不成梦，又是一番花信风。
元	王丹桂	《桃源忆故人》	桃源忆故人来少。独占洞天清晓。追想从前失笑。谩惹闲萦恼。琴书活计端然好。一曲山堂了了。保护胎仙常少。永永依黄老。
元	元好问	《满庭芳》	绛阙凌风，瑶池玩月，众仙侍立清班。就中仙伯，乘兴到人间。洒落襟怀万顷，词源壮、三峡波澜。偏惟有，清游自适，不肯饵金丹。清闲。谁得似，轩名佚老，名利都关。但梦中时到，方丈蓬山。满泛杯中玉液，应知是、生长尧年。凭谁劝，云度曲，醉朱颜。
元	洪希文	《桃源忆故人 别故人》	客亭折尽垂杨柳。马堤边无有。唱彻阳关杯酒。别我平生友。男儿得意须回首。鸟兔东飞西走。临发不堪分手。恋恋君知否。
元	元好问	《鹧鸪天》	枕上清风午梦残。华胥东望海漫漫。湖山似要闲身管，花柳难将病眼看。三径在，一枝安。小斋容膝有馀宽。鹿裘孤坐千峰雪，耐与青松老岁。
元	王恽	《鹧鸪引 韩氏别墅》	竹映方台翠满湖。烟霏荷露净郊居。棣花辉映春风被，云锦香翻碧玉壶。吟倚杖，卧看书。一家风景辋川图。酒杯尽泛床头，未疑门多长者。
元	刘处玄	《蓦山溪》	人间华丽，恰似风前烛。万事转头空，世外隐、仙家清福。灵峰霞洞，四序不知秋，松为伴，竹为邻，闲唱无生曲。琴书乐性，道用调金木。炼出九霄身，六铢挂、朝元去速。永无生老，升入大罗天，任世海，变桑田，真与神仙逐。
元	王哲	《望远行》	晴空日照，逢澄夜、月吐银辉星莹。运三光处，五彩腾明，做作静中瞻听。察见真修，真炼气神攒聚，便许密游良迳。这盈盈、功行于斯已定。端正。应是细搜细刷，现出个、本来元性。叶叶皆灵，枝枝总秀，精莹永成清净。云外青童，持诏传言，授取天皇宣命。谢十洲三岛，神仙来聘。
元	张之翰	《金缕曲 双陆》	此博谁名汝。想当年、波罗塞戏，涅盘经语。天竺传来双采好，么六四三二五。要随喝、随呼随数。从得三郎绯衣了，再曾逢、潘彦知音侣。同入海，亦良苦。雄拿豪攫争鸣杵。正关河、疏星残月，几声秋雨。却是驱驰玄黄马，脚底蹈燕蹴楚。甚一涧一梁能阻。翻覆输赢须臾耳，算人间万事都如许。且一笑，看君赌。
元	梵琦	《渔家傲》	听说娑婆无量苦。家家未免为商贾。出入江山多险阻。非吾土。磨牙噬肉遭人虎。魂魄欲归迷去所。烟横北岭云南坞。一望连天皆莽卤。知何许。荒村飒飒风吹雨。
元	王沂	《水龙吟 和郑彦章韵》	画帘疏雨才收，酒醒凝掩篷窗卧。薰炉火冷，余香犹在，拥衾清坐。点鬓霜明，窥人月小，短擎花堕。想吴山越水，楼台缥缈，应曾有，飞鸿过。寂寞文园病后，旧心情、苦无些个。多君调我，幽兰新句纹笺玉唾。花落元都，鹤归华表，梦谁擎破。待莼鲈江上，高歌小梅，扣舷相和。
宋	释原妙	《偈颂六十七首》	十五日已前，毡占换畏毡占换畏毡占换畏毡占换畏，魍魍魉魉。十五日已后，巍巍堂堂，炜炜煌煌。正当十五日，虚空为鼓，须弥为槌，轻轻击动，佛祖攒眉。若将耳听应难会，眼处闻声方始知。
元	王吉昌	《武陵春 欲界》	欲界谷神初剖判，情逸混冲融。太一灵兴币地风。岳顶雨。造化阴阳升降应，八脉醴泉通。琴韵琅琅聒耳聪。绝念酝奇功。
元	山主	《临江仙》	不向人前夸媚态，四肢零落难收。风吹雨洒任春秋。昔年欢乐，今日变成忧。冷淡郊园消洒处，獾狐来往频游。潺潺耳畔水东流。千谋百计，
元	杨维桢	《燕子辞》	燕子来时春雨香，燕子去时秋雨凉。鸳鸯一生不作客，夜夜不离双井塘。
元	王逢	《刘夫人》	刘夫人，至正太尉吴王嫔。笄珈车服置弗御，淡烟常锁双眉春。中州援远敌在目，权贵日骄疆日蹙。背城借一王本心，狐埋狐搰将军欲。夫人勇决烈女义，百口楼居亲举燧。片时阴惨万姓生，月明风清佩音至。君不见男儿成败古有之，孰以楚霸轻虞姬？苏民安得夫人。祠，乌栖白凫庶少衰。
元	赵孟＊	《巫山一段云 起云峰 以上十二首见花草粹编卷》	袅娜江边柳，飘摇岭上云。卸帆回棹楚江滨。归信夜来闻。欲拂珊瑚枕，先董翡翠裙。江头含笑去迎君。鸾凤尽成群。
元	元无名氏	《塞鸿秋》	东边路、西边路、南边路。五里铺、七里铺、十里铺。行一步、盼一步、懒一步。霎时间天也暮、日也暮、云也暮，斜阳满地铺，回首生烟雾。兀的不山无数、水无数、情无数。
元	程文海	《青玉案 寿赵方塘学士五月五日》	昌阳初荐长生醑。又好日、逢重五。绿鬓神仙家玉署。每年今日，彩鸾齐驾，排日欢初度。今年天上恩荣异。道寿也、还他富。细葛香罗难比数。醺醺醉了，卿卿一笑，巧结同心缕。
元	周砥	《次韵（二首）》	美人开宴酒如泉，满目风光碧似烟。半岭暮云犹掩冉，一林秋竹自娟。新诗每荷邀同赋，短棹相将恨未缘。会面几时还别去，百年人事总堪怜。
元	刘敏中	《鹧鸪天 题双头莲二首》	脉脉谁教并蒂芳。情缘何许苦难量。西风香冷同幽怨，落日红酣对晚妆。波浩荡，月微茫。湘灵寂寞下横塘。不堪回首鸳鸯浦，一样相思只断。
元	倪瓒	《烟雨中过石湖（三首）》	烟雨山前度石湖，一奁秋影玉平铺。何须更剪松江水，好染空青作画图。
元	郭翼	《拟杜陵秋兴（四首）》	巍巍北斗夜阑干，盛世无忧行路难。转粟帆樯辽海阔，舞阶干羽安。黄河正道流应复，白月空江卧独看。愿借双飞珠树鹤，清游一接凤池翰。
元	黄公望	《和铁厓《西湖竹枝》	水仙祠前湖水深，岳王坟上有猿吟。湖船女子唱歌去，月落沧波无处寻。
元	赵雍	《木兰花慢 以上振绮堂刻本赵待制遗稿。朱本》	恨匆匆赋别，回首望，一长嗟。记执手临流，迟迟去马，浩浩平沙。此际黯然肠断，柰一痕、明月两天涯。南去孤舟渐远，今宵宿向谁家。别来旬日未曾过，如隔几年华。纵极目层崖，故人何处，泪落兼葭。聚散古今难必，且乘风、高咏木兰花。但愿朱颜长好，不愁水远山遐。
元	王冕	《感怀 其二》	蒙庄旷达士，鲁连倜傥生。不徼一时利，乃有千载名。雎泽务诡谲，仪秦尚纵横。反复弄小技，于道未为贞。圣贤久不作，余生复何营？赖有白鸥鸟，可与忘世情。
元	马钰	《清心镜 京兆全真庵》	皮张仙，修造主。一身两役，兼为化主。修庵舍、独办一间，祷长安施主。论修行，分宾主。悟取气神，与身为主。是性命、速了根源，做蓬。
元	王哲	《卜算子 焦姑求》	听闻阐户。灭虫亡，炉灶堪安固。粹常纯空外觑。彻清清，寂静无思虑。频忘按住。结金丹，透入明堂所。斧长施钢剑锋，荐真元，直蓬莱。
元	马钰	《满庭芳 赠汝车赵三仙》	休言嗽咽，莫说存想。吞霞服气虚妄。打坐持功，抽手挽脚劳嚷。采战神丹散失，服还元、水火不当。端的处，是无为至理，最堪倚仗。心好逍遥快乐，做逍遥快乐，常教豁畅。神好清闲供应，清闲坦荡。冲和自然成宝，得亘初、一点明朗。神光灿，现本来面目模样。
元	谭处端	《满路花》	重阳佳节至，云水寄天涯。玄朋邀共饮、赏黄花。特临雅会，南望翠烟霞。极目岚光里，隐约依稀，瑞云深处仙家。任陶陶、畅饮喧哗，觥泛笑擎夸。樽前唯对酒、喜何加。浮金潋滟，默默采灵葩。饮罢还重劝，不醉无归，月明初上窗纱。
元	傅若金	《题张齐公祠》	将军结发事先朝，百战山河血未销。总说霁云能慷慨，兼闻去病最嫖姚。烟尘剑戟迷秋峒，风雨旌旗落莫潮。自古英雄须庙食，精灵何待《楚辞》招！
元	李齐贤	《巫山一段云 黄桥晚照》	旷望田路，嵯峨柳院楼。夕阳行路却回头。红树五陵秋。城郭遗基壮，干戈往事悠。村家童子不知愁。横笛倒骑牛。
元	马钰	《玩丹砂》	赠于先生性烛光辉见玉壶。心香馥郁袅金炉。刀圭烂饮醉真如。花萼楼前横走马，华阴县里倒骑驴。五灵年少捧神珠。
元	王逢	《陪淮南僚友泛舟吴江城下》	波伏鱼龙夜不惊，菱花千顷湛虚明。吴侬似怪青丝马，汉月重临白帝城。世说窦融功第一，独怜阮籍醉平生。楼船箫鼓中流发，喜及东南早罢兵。
元	王哲	《菊花天 眼》	此药神功别有名。专医两目多情。一点变澄清。自然仰面认得前程。更用金篦轻掠刮，便教换了尘睛。观俗缘空朗照，至精至精。三辉腾明。
元	王冕	《江南妇》	江南妇，何辛苦！田家淡泊时将暮，敝衣零落面如土。馌彼南亩随夫郎，夜间织麻不上床。织麻成布抵官税，力田得米归官仓。官输未了忧枵腹，门外又催私债促。大家揭贴出陈帐，生谷十年还未足。长儿五岁方离手，小女三周未能走。社长呼名散户田，下季官盐添两口。舅姑老病毛骨枯，忍饥忍寒蹲破庐。残年无物做慈孝，对面冷泪空流珠。燕赵女儿颜如玉，能拨琵琶调新曲。珠翠满头金满臂，日日春风嫌酒肉。五侯七贵争取怜，一笑可得十万钱。归来重藉锦绣眠，罗帷暖拥沈麝烟。
元	梁寅	《踏莎行 江上阻风》	叠浪堆琼，横烟织素。停桡避险湾头住。汀洲连水水连云，何曾迷却归人路。今夕聊淹，明朝须去。休愁休怨休嗔怒。还家正属好风光，啼莺。
元	丁鹤年	《兵后还武昌（二首）》	乱定还家两鬓苍，物情人事总堪伤。西风古冢游狐兔，落日荒郊卧虎狼。五柳久非陶令宅，百花今岂杜陵庄。旧游回首都成梦，独数残更坐夜长。
元	马钰	《满庭芳 黄县金玉庵》	东寺西城，南山北海，心中好结良因。庵名金玉，堂建号全真。廊舍清风明月，圆无漏、不落沉沦。门清净，云朋霞友，燕处得申申。无为环堵里，小松疏竹，初种新新。向宝花台上，异事惊人。眺望蓬莱山岛，又何必、别觅长春。堪图画，芝川一境，马钰略铺陈。
元	郭翼	《王孙曲》	春来百种草，无那怨王孙。迷却郎归路，萋萋不断根。
元	张野	《水龙吟 题湖山胜  亭》	翠微曾共登临，冷光潋滟三千顷。玉京佳处，景虽天造，地因人胜。若把西施，淡妆浓抹，两相比并。道此间如对，娥仙子，慵梳掠，临鸾镜。满意曲阑芳径。早安排、雨篷烟艇。茶瓯雪卷，纹楸雹碎，醉魂初醒。湖海高情，林泉清意，几人能领。算知音只有，中宵凉月，浸蓬莱影。
元	虞集	《苏武慢》	放棹沧浪，落霞残照，聊倚岸回山转。乘雁双凫，断芦漂苇，身在画图秋晚。雨送滩声，风摇烛影，深夜尚披吟卷。算离情、何必天涯，咫尺路遥人远。空自笑、洛下书生，襄阳耆旧，梦底几时曾见。老矣浮丘，赋诗明月，千仞碧天长剑。雪霁琼楼，春生瑶席，容我故山高宴。待鸡鸣、日出罗浮，飞渡海波清浅。
元	杨维桢	《明皇按乐图（二首）》	沉香亭前花萼下，天街一阵催花雨。海棠花妖睡初着，唤醒一声红芍药。金銮供奉调《清平》，梨园旧曲换新声。阿环自吹范阳笛，八姨独操伤春情。君不见夜游重到明月府，青鸾能歌兔能舞。五云不障蚩尤旗，回首烟中万鼙鼓。那知著底梧桐雨，雨声已入淋铃谱。
元	丁鹤年	《别帽》	云样飘萧月样团，百年雄丽压南冠。黄金缀顶攒文羽，白璧垂缨间木难。刺绣尚期平敌垒，簪花曾梦舞仙坛。一从吹堕西风里，谁念蒙尘白发寒。
元	王冕	《即事》	五色云开见太平，九天风露一时清。燕雀飞飞自得乐，草木欣欣俱向荣。渭川何时起尚父，宣室安能召贾生？田间野老罢癃甚，忍死愿观风化成。
元	丘处机	《满庭芳 余自东离海上，西入关中，十五馀年》	修，考妣枯骸，孰加怜悯。迩闻乡中信士，戮力葬之，怀抱不胜感激，无以为报，遂成小词，殷勤寄谢云幼稚抛家，孤贫乐道，纵心物外飘蓬。故山坟垅，时节轻修崇。幸谢乡豪并力，穿新圹、起塔重重。遗骸并，同区改葬，迁入大茔中。人从。关外至，皆传盛德，悉报微躬。耳闻言，心下感念无穷。自恨无由报德，弥加志、笃进玄功。深回向，虔诚道友，各各少灾凶。
元	白朴	《【双调】庆东原》	忘忧草，含笑花，劝君闻早冠宜挂。那里也能言陆贾，那里也良谋子牙，那里也豪气张华？千古是非心，一夕渔樵话。黄金缕，碧玉箫，温柔乡里寻常到。青春过了，朱颜渐老，白发凋骚。则待强簪花，又恐傍人笑。暖日宜乘轿，春风宜试马，恰寒食有二百处秋千架，对人娇杏花，扑人飞柳花，迎人笑桃花。来往画船游，招飐青旗挂。
元	邵亨贞	《红林檎近 水屯冬景，次钱素  韵》	云树风初劲，雾窗晴尚悭。雁落野塘暝，鹤鸣水村寒。重来寻梅径里，渐喜嫩萼堪看。向日院宇荒闲。香冷旧铜盘。几格横素帙，屏壁澹烟峦。弓腰吟袖，多情惟忆前欢。但温存羔酒，留连兽炭，暮江欲雪年又残。
元	刘处玄	《山亭柳》	退道愚生。意乱心生。丧命尽贪生。不畏神明察日，千愆万过迷生。死堕都苦苦，苦尽傍生。进道清真忘世梦，闲看圣教似书生。达理悟修生。气结神灵异，自然有、霞彩光生。宝鉴碧霄光耀，真个先生。
元	张昱	《过杨忠愍公军府留题》	总是田家门下客，谁于军府若为情。林花满树莺都散，雨水平池草自生。街上相逢惊故吏，马前迎拜泣残兵。能言楼上题诗处，犹有将军旧姓名。
元	马钰	《定风波 继重阳韵》	做个逍遥出世人。都缘传得好根因。收聚琼花香馥郁，新新。自然不住饮甘津。便把虚无常作伴，更将清净永为邻。贪养胎仙宁著假，真真。
元	元无名氏	《梧叶儿》	青铜镜，不敢磨，磨着後照人多。一尺水，一尺波，信人唆，那一个心肠似我。
元	许有壬	《兰陵王 赋古剑，用吉善甫韵 圭塘乐府卷一》	昆吾铁。神物千年不灭。时出匣、摇荡碧空，闪闪寒芒电光掣。细看是巨阙。三尺。斜明隙月。新丰旅，弹尔醉歌，也胜毛锥校平侧。沉埋土花碧。向坚石寒泉，重砺霜雪。一天星斗昏无色。因起舞为乐，崆峒试倚，魑魅胆寒石自裂。免丰狱羁绁。勋业。几英杰。是曾奸邪，腥渍余血。今方四海边尘绝。佩服处，闲伴金鱼宝。只愁灵化，雷雨暗，水云国。
元	三于真人	《解红 呜鹤余音卷一》	混元朴裂。转四生六道何时彻。翻躯改壳，杳冥中万度生灭。皆因父母，匹配阴阳合精血。胞衣内，感成胎孕，形自结。不知谁腥臭穴。认作自家好宅舍。钻头扑人轮回劫。任形骸贩骨，高似山叠。学道修真莫着邪，休言龙虎，罢讲龟蛇。莫寻婴姹。收拾起四象三车。刀圭铅汞，水火黄芽并白雪。百般呼吸，神和气化弄舌。性中母令一物添，心上常教万缘绝。孤然独显沉沉月。放灵明晃朗，无障无遮。
元	周砥	《题画》	水阔天低欲尽头，柳花如雪暗归舟。平生解识沧洲趣，何处飞来双白鸥。
元	马钰	《满庭芳 夜叉婆》	扑粉施朱，画眉补鬓，巧言令色柔和。暗藏机狡，名唤夜叉婆。面善心乖性恶，纤纤指、鹰爪无过。夸体段，取人性命，入夜骋喽罗。遇师方省觉，要逃业障，须避冤魔。纵水云游历，远离巢窝。急急完全神气，累功行、岂敢蹉跎。酬心愿，劝人修炼，功到洞仙歌。
元	马钰	《斗修行 本名斗百花犯正宫》	同流宜斗修行，斗把刚摧挫。斗降心，忘酒色财气人我。斗不还乡，时时斗，悟清清贫逍遥，放慵闲过。斗要成功果。斗没纤尘，斗进长生真火。斗炼七返九，还灿烂丹颗。斗起慈悲常常似，斗无争，斗早得携云朵。
元	马钰	《万年春》	自己园亭。无分昼夜宜重构。黄芽秀。欲携云母。那里须垂手。无相人人，蓦地开金口。明先后。须当遗旧。拿出无初走。
元	丘处机	《无俗念 枰棋》	前程路远，未昭彰、金玉仙姿灵质。寂寞无功天赐我，棋局开颜销日。古柏岩前，清风台上，宛转晨餐毕。幽人来访，雅怀闲机密。初似海上江边，三三五五，乱鹤群鸦出。打节冲关成陈势，错杂蛟龙蟠屈。妙算嘉谋，斜飞正跳，万变皆归一。含弘神用，不关方外经术。
元	侯善渊	《益寿美金花》	人生幻化。咫尺无常全不怕。莫望来生。据算来生甚处行。前程路恶。剑戟臻难进脚。劝汝回头。随我逍遥物外游。
元	方行	《赠相虚中上人》	一室安禅久，三生结愿频。传经来帝子，送食下天神。水月虚空相，山云自在身。慈航如可渡，应许姓庞人。
元	马钰	《万年春 咏李实庵名静乐》	常守行庵，常清常静常常快。常搬载。日常宁耐。自是常交泰。真乐真欢，应物真常在。真无坏。真如光彩。得做真良价。
元	姬翼	《临江仙》	举世纷纷争富贵，道人独占清贫。清贫柔弱得安身。心闲无事过，随分乐天真。一点浩然如古镜，圆明不受微尘。护持功满自通神。超陵三界外，游赏四时春。
明	瞿荣智	《白云海》	白云深，白云深，白云深护山之心。有时随龙去东海，倏焉永宇团秋阴。英英不来入我牖，直上璇霄掩箕斗。或贯日色流玉虹，或漏雷声堕天狗。山人学禅草庵里，静看白云朝暮起。此心欲与云俱闲，又逐溪风过溪水。纷纷武士尚操戈，格斗东南未决何。安得此云化霖雨，洗兵甲，散为玉烛，四海皆阳和。云兮云兮如擘絮，奈尔东流复如注。山人秪在玉山中，长绕山人草庵住。
元	姚燧	《清平乐》	菲菲香雪。更照溶溶月。管被司花嫌太洁。故遗啼鹃溅血。方舒笑脸迎丹。两声深院珊珊。有底春愁未诉，向人红泪阑干。
元	邵亨贞	《虞美人 壬子岁元夕，与邾仲羲同客横泖，羲》	，古人有观灯之乐，故形之咏歌，今何所见而为之乎。羲曰，姑写即景可也。夜枕不寐，遂成韵语。时予有子夏之戚，每无欢声，诘朝相见，而羲客深闭逢三五。不恨无歌舞。天时人事总凄然。只有隔明月似当年。老夫分外情怀恶。无意寻行乐。眼前触景是愁端。得岁寒生计在蒲。
元	刘处玄	《望蓬莱》	会首到，太守便相邀。请至藏春堂里坐，恁时早晚旦清朝。真福道能消。欲近醮，速去似风飘。道士灵鹧分一半，小师同到应焚烧。贤圣在丹。
元	魏初	《太常引 党氏园亭红梅，次徐子方韵》	亭亭清瘦阿谁邻。合占了、百花春。蜂蝶漫成群。只山月、淡烟最亲。旧家窗户，精神好在，红簇麝香新。有酒到吾唇。更拼作、花边醉人。
元	王恽	《黑漆弩 曲山亦作言怀一词，遂继韵戏赠》	休官彭泽居闲久。纵清苦、爱吾子能守。幸年来、所事消磨，只有苦吟甘酒。平生道在初心，富贵浮云何有。恐此身、未许投闲，又待看、凤。
元	马钰	《战掉丑奴儿 自戒》	我因醉里曾疏脱，誓不衔杯。识破浮财。气不闲争色怎埋。免非灾。重重得遇修行做，洗涤灵台。保护灵胎。直待灵珠变个孩。赴蓬莱。
元	杨维桢	《押国宝使》	杨仆射，相天子，对泣妻儿不知止。砀山之贼着柘黄，金祥殿前送国玺。岂不闻谢家傲吏生清风，解玺肯为齐侍中？
元	马钰	《十报恩》	山侗九愿报师恩。意净心清路坦平。便把无为为造化，不凭有作作经营。恰如逗引龙和虎，还似般调姹与婴。活乐丹成蓬岛去，和公师叔远来。
元	尹志平	《悟南柯》	生日无明重，死时地狱深。寸阴可惜胜黄金。速悟无生，上士做知音。转眼迷他趣，回头认本心。功成自是出阳阴。物外真闲，坦荡赋清吟。
元	程文海	《沁园春 次韵王寅夫楼居妙曲，兼致异别意》	天上仙人，只爱楼居，真成故常。自五云深处，乘风冉冉，三神山畔，弭节阳阳。醉里乾坤，闲中岁月，兴到谢家春草塘。凭高望，看尘间万事，翻覆苍黄。好留此意要荒。想坡老、风流肯独当。明媚时光，温柔地气，傥可栖迟老是乡。花神诉，怨春归阆苑，自有天香。
元	卫德嘉	《清平乐 题碧梧苍石图 珊瑚网名书题跋卷八》	彩云飞断。愁思茫无岸。落日平芜烟水漫。又见去年归雁。琵琶旧曲难成。风流谁复如卿。满耳碧梧秋雨，浔阳江上哀声。
元	王冕	《寄徐仲几》	僦得城楼枕卧龙，储无甔石是英雄。吟诗不愧杜工部，乞米或如颜鲁公。兰省异于霄汉上，草堂却在画图中。故人相见无多论，笑指松花落晚风。
元	王冕	《秋夜偶成 其一》	风雷不改旧山河，华屋年深蔓绿萝。龙柱云消金气冷，凤台人去月明多。英雄空听生铜吼，感慨谁知白石歌。转首五湖秋水阔，且将闲兴寄渔蓑。
元	王冕	《孤梅咏》	孤梅在空谷，潇洒如幽人。不同桃李花，那知艳阳春。冰霜岁年晚，苔藓青满身。鼎鼐既不辱，风味良自珍。孰信姚黄枝？来作灶下薪。
元	杨维桢	《吴咏十章用韵复正宗架阁》	夏驾湖头朱雀舟，湖光山色不胜秋。丘中不见金银气，台上闲看麋鹿游。
元	许有壬	《菩萨蛮 寄都下友人》	凭高日望金台路。黄沙尽处空烟树。岁晚足萧疏。雁声无夜无。簿书临俗态。人道儒酸在。何以慰相思。半年无好诗。
元	何中	《新淦畈步作》	松筠色润翠成围，鹅鸭声多水渐肥，隔县贩人争野路，迎年姹女试新衣。暖烟黄柳知春到，残雪青山伴客归。茅屋酒旗随处有，悠悠世事尽相违。
元	何中	《辛亥元夕二日》	顽坐故贪默，忽行时自言。寒沙梅影路，微雪酒香村。时序鬓发改，人家童稚喧。街头试灯候，不到郭西门。
元	梁寅	《木兰花慢 桃源》	爱山中日月，春渐去，又还来。望水绕人家，云生窗户，岫转峰回。层层绛桃千树，似丹霞、散绮映楼台。世上从教桑海，人间自有蓬莱。渔郎未必是仙才。偶尔到天台。喜相问相邀，山中肴，树里尊。何便寻归路，是风波险处未心灰。要似秦民深隐，桃花只好移栽。
元	谢应芳	《西江月 题画》	缘树云林窕，青苔石磴萦纡。两人杯下曳长裾。应是山中巢许。空谷似闻樵斧，危桥不断徵车。谁来为我借茅庐。来与白云同住。
元	郯韶	《送地理刘汉章》	刘也东瓯士，能探郭璞书。曰阴曰阳处，某水某丘余。坏隧飞金雁，阴房葬玉鱼。荒唐千古事，吾欲问何如。
元	马钰	《清心镜 赠老程先生》	这程公，顿然悟。家有六子，六贼之数。细寻思、总是冤家，便不宜团聚。弃纱巾，冠戴取。捉住马猿，易调龙虎。待一朝、丹药灵灵，跨祥。
元	姚燧	《木兰花 刘子善得常德寿梅图持归镇江寿?》	寿梅纸本传常武。远寿梅轩归北固。爱梅无有似君贪，东极吴中西尽楚。黄昏清浅孤山路。能对春风旬日许。不如满岁画中看，冷蕊疏枝常照。
元	宋＊	《菩萨蛮 偃师道中》	北芒古冢纷无数。崔嵬罗列成山阜。何处断碑横。无人知姓名。今坟如蚁垤。回首成磨灭。今古两堪哀。停骖酹绿苔。
元	吴存	《踏莎行 春雨连日》	夜溜瓶悬，朝阴墨锁。一年桃李糊涂过。欲留晴赏待清明，晴时只恐清明蹉。倚杖孤吟，焚香默坐。春衫莫把春泥。凭谁有爪似麻姑，明朝。
元	丘处机	《＊心香》	征雁回时，野菊斓。向深溪、古洞弯。孤吟静境，独炼还丹。被夜萧条，局促，坐艰难。一性参差，数载留连。到如今、方露因缘。琼珠达地，宝月通天。便出玲珑，忘机构，没孜煎。
元	陈基	《海安》	淮海水为利，转运有常程。积渠如积金，守防如守城。近闻渠堤坏，水决剧建瓴。我军赖神速，戮力障颓倾。旧防幸已复，新修亦宜兴。古人重举众，日费千金并。克敌务给粮，足边资力耕。矧兹淮甸间，沃野富吴荆。草莱日加辟，馈饷岁弥增。勿使土遗物，坐令储偫赢。东南力可舒，根本计非轻。欲弘中兴业，斯事力当行。陋儒无良算，触物有深情。冉冉趋畏涂，戚戚慎宵征。
元	许有壬	《千秋岁 即席次可行见寿乐府韵》	谀人称好。何似归来早。营五亩，如三岛。深杯江海浅，老眼乾坤小。松竹在，肯教老圃秋容老。方外多真趣，池上宜清晓。随里社，游乡校。逢场皆可乐，得句惟供笑。吾有政，考功不校闲官考。
元	马钰	《满庭芳 恐人退道预诫之》	人人学道，因何退怠。都缘心不宁耐。富贵修行，或遇艰难阻。贫者受人供养，自骄矜、必然败坏。或好贿便，自招自揽，非常灾害。或有炼心不尽，起攀缘爱念，决定破戒。若悟韶光迅速，生死事大。常怀慎终如始，处无为、清静无赛。功行满，与九玄七祖，共超三界。
元	王冕	《感怀 其三》	写字不适俗，读书难疗饥。蘧蘧尘网中，遑遑欲可之？仁风霜原隰，草树发幽姿。群动正翕集，游云未来归。怀哉鹤上人，徘徊感良时。无以慰蹇劣，樽酒聊自怡。
元	王逢	《钱塘春感（六首）》	瑶池青鸟集觚棱，白塔金凫惣夜灯。云母帐虚星采动，水晶宫冷露华凝。骊山草暗墟周业，郿坞花繁失汉陵。白马素车江海月，依然潮汐撼西兴。
元	陆仁	《次韵（二首）》	飞龙开口日晖晖，放鹤亭前路不迷。谩说支郎林下少，未缘神骏眼中稀。繁霜著树榴房坼，危石悬藤瓠子肥。看遍吴中好山色，太湖明月棹船归。
元	李齐贤	《巫山一段云 朴渊瀑布》	绝壁开嵌窦，长川挂半天。跳珠喷玉几千年。爽气白如烟。岂学然犀客，谁期驻鹤仙。淋衣暑汗似流泉。到此欲装绵。
元	邵亨贞	《暗香 吴中顾氏旧时月色亭，陆壹天倡始用白》	水边寒色。又怎禁傍晚，一声长笛。废苑日斜，玉蕊疏疏未摘。回首江南旧梦，何处觅、黄昏诗笔。纵近日、雪满西泠，谁解为移席。萧瑟。更幽寂。记驻马断桥，顿觉愁积。倚风暗泣。离黍残碑尚追忆。绝艳无人管领，潮自落、吴山横碧。便想像、风景好，可能再得。
元	长筌子	《绛都春》	心如江海。纳百川万派，澄清无碍。渺渺渊源几人知，包沙界。光明灿烂超三昧。唬小乘、邪魔潜退。混元风范，虚无秘密，下愚难解。宣扬亘初真载。统众妙之门，高下无赛。应物头头，显慈悲，消灾害。不生不灭非中外。这一曲、玄歌谁买。玉京仙子，吹动太虚天籁。
元	谢应芳	《沁园春 寿杜默齐，时至仕，寓吴门僧舍，吾》	脱屐红尘，移家碧山，娑罗树边。有两儿冠带，眼前腾踏，诸孙文采，膝下联翩。石几焚香，冰瓯涤笔，重注羲经得异传。余无事，但观云默坐，听雨高眠。龟巢幸与相连。饮湖水清如饮菊泉。问绛人甲子，今逾四百，皇家钟乳，何用三千。银艾忘情，玉枝无憾，一味清闲足引年。升平也，看天恩赐帛，雪发垂肩。
元	王哲	《定风波》	昔日嘉山第一程。今朝臣海载清清。重泛瑶池真得得，盈盈。昂头堪认自家声。玉浪银波别景致，琼涛朱溜作高名。涌出白莲花一朵，呈呈。
明	楚石梵琦	《漠北怀古（四首。西斋《漠北》、《开平》诸》	每厌冰霜苦，长寻水草居。控弦随地猎，刳木近河渔。马酒茶相似，驼裘锦不如。胡儿双眼碧，惯读左行书。
元	马钰	《南柯子 赠马怀玉》	意动心须动，心除意亦除。无无寂寂寂还无。神气和同，子母得安居。莫觅曹溪路，何须问尾闾。真清真静养真如。真乐真闲，真个好功夫。
元	王冕	《刘商观奕图石刻本》	棋畔樵人斧柯烂，正与刘商旧画同。粉默消磨雕刻在，神仙飘忽有无中。青霞惟见两童子，白发吾邻四老翁。休把闲心动机事，只宜高卧听松风。
元	王冕	《有怀》	故人零落各山河，触景其如感慨何？剑槊风生秋气重，琴床月堕夜凉多。倾杯且得孤怀壮，缆镜那愁两鬓皤。扰扰黄尘车马客，不知留意在南柯。
元	杨载	《赠孙思顺》	天涯相遇两相知，对榻清谈玉屑霏。芳草漫随愁共长，青春不与客同归。薰风池馆蛙声老，落日帘栊燕子飞。南浦他年重到日，湖山应识谢玄晖。
元	杨维桢	《风日好》	春来风雨颠，未见风日好。今朝风日好，美人在远道。美人招未来，相思把瑶草。长鸟舞春风，为我一颠倒。
元	王哲	《金鸡叫警刘公》	占得虚空呈俊俏。玄中玄，妙中绝绝妙。自然五彩通灵照。一颗明珠，万道霞光罩。净净清清，冷冷晓晓。昏昏默默，冥冥窈窈。森罗万象辉辉濯。月里蟾鸣，日里金鸡叫。
元	侯善渊	《南柯子》	未悟千般有，心开一物无。有无争觉顿清虚。混内倾阳，一点透灵乌。瑞气盘金鼎，祥烟玩玉壶。玉壶金鼎炼神珠。光灿流霞，冉冉上天吴。
元	耶律楚材	《过夏国新安县》	昔年今日度松关，车马崎岖行路难。瀚海潮喷千浪白，天山风吼万林丹。气当霜降十分爽，月比中秋一倍寒。回首三秋如一梦，梦中不觉到新安。
元	赵孟頫	《闻捣衣》	露下碧梧秋满天，砧声不断思绵绵。北来风俗犹存古，南渡衣冠不后前。苜蓿总肥宛騕，琵琶曾泣汉婵娟。人间俯仰成今古，何地他时始惘然。
元	王冕	《沽亭道中 其一》	野亭依柳树，水路出桑林。问俗谁能解？怀思自不禁。远山归眼小，孤雁入云深。可笑西京客，持杯学楚吟。
元	元好问	《念奴娇》	严陵台畔，枕清江、仙府重金碧。玉轴牙签三万卷，环列人间东壁。名世高风，遵遗训，继踵皆豪逸。联翩簪组，满门辉映金璧。谈笑稳步青霄，扶摇九万里，垂天横翼。大高牙三授钺，凛凛威行南国。月满三山，春回八部，宴寝凝香席。祈公难老，凤池长醉春色。
元	王冕	《有感 其二》	对镜添惆怅，凭谁论古今？山河频入梦，风雨独关心。每念苍生苦，能怜荡子吟。晚来愁更切，青草落花深。
元	马钰	《长思仙》	银。龙虎降。自在逍遥吸九江。从思恶肉腔。结红霜。赴蓬庄。万朵金莲簇宝幢。方知好道庞。
元	曹伯启	《水调歌头 和卢仲敬太守》	尝为武林客，欢洽快平生。谁知分袂江浒，西往复东行。今日簿书旁午，明日山川迢递，愁恨几时清。回首旧游地，天远暮云平。鬓双皤，肠百结，意何成。多应故山猿鹤，笑我尚争名。尽自轰轰烈烈，到底休休莫莫，何处觅卿卿。梦寐想归路，濡笔写心声。
元	杨维桢	《虎丘篇》	路出女坟湖，警跸霸王驱。灵池飞霹雳，枯冢走於菟。老禅犹点石，仙鬼只疑狐。祖龙来发閟，银海又飞凫。
元	张可久	《钗头凤 春情》	金钗股。瑶琴谱。洞天相见神仙侣。东风恶。庭花落。旧欢雨散，余情云薄。莫莫。
元	丁鹤年	《长江万里图》	右逾越巂左蓬壶，万里提封入壮图。断石云屯山拥蜀，惊涛雪立海吞吴。蟠桃有实来青鸟，若木无枝驻赤乌。秦汉经营人尽去，独留形胜在寰区。
元	韩性	《阳明洞》	日日携壶坐钓矶，眼看门外软红飞。已无游骑寻芳事，却访幽人入翠微。石磴欲青春雨足，酒炉初冷絮花稀。悠然自解登临意，十里香风一棹归。
元	许有壬	《清平乐》	赏梅观竹。不暇才黄独。白玉吹香连碧玉。富杀山人林谷。几年行路艰难。眼明今日重看。便结岁寒心友，休教梦到槐安。
元	马钰	《满庭芳 赠长安徐先生》	一明玄理，二曜交宫。三才四象究穷。通五彩霞光，来往清雨。六欲七情涤尽，八衢流、运转回风。九窍内，十分颠倒，显现真功。十极晴空虚白，九重门开阐，金玉重重。八色琉璃洞里，卧虎眠龙。七宝花开六出，五方中、四位归宗。三光照，二仪相从，一个神翁。
元	张昱	《碧筒饮次胡丞韵》	小刺攒攒绿满茎，看揎罗袖护轻盈。分司御史心先醉，多病相如渴又生。银浦流云虽有态，铜盘清露寂无声。当年欲博千金笑，故作风荷带雨倾。
元	李孝光	《沁园春》	花压双溪，月满千门，气象峥嵘。乡村父老，踏歌旧曲，闾阎小子，弦诵新声。鸡犬无惊，桑麻如画，酷似驱车过武城。谁为此，事鲁人姬姓，公旦云仍。欲知政理功成。吾父母、斯民只至诚。太夫人九十，板与春暖，公年六十，彩袖风轻。富贵康宁，天公赋予，老去功名照汗青。祈公处，人间霖雨，天上文星。
元	王哲	《玉堂春 锁门》	玉性金真，人人皆可化。玉液金丹，频频迎迓。玉兔金鸟，光光相次亚。照玉栏干种玉芽。琼蕊金茎，长长生不谢。玉女金童，常常看舍。玉锁金匙门门开癖下。赏玉堂春对玉花。
明	楚石梵琦	《燕京绝句（八首）》	小人藜苋便充肠，丞相何须一万羊。宾客余餐到僮仆，不知金紫是愁囊。
元	杨维桢	《四景宫词》	黛螺新赐量成斗，画眉日画青青柳。长得君王一笑看，眠文不敢朝欣酒。盘珠夜制衮龙衣，红冰笋软呵纤手。坐听灯人报晓筹，二十五声寒点后。
元	李道纯	《沁园春 赠损庵人静》	九转工夫，三元造化，百日立基。便打扑精神，存决定志，掀翻妄幻，绝断狐疑。剔起眉毛，放开心地，物物头头一笔挥。行功处，便横拖斗柄，倒斡玑。为中会取无为。个个有、中间有最奇。到恍惚之间，窈冥之际，守之即妄，纵又成非。不守不忘，不收不纵，勘这存存存底谁。只恁麽，持六阳数足，抱个蟾儿。
元	杨维桢	《用顾松江韵复理贰守并柬雪坡刺史》	仙客归来隘九州，身骑黄鹤记南游。乌衣故国江山在，铜柱荒台草木秋。起舞刘琨空有志，登高王粲不胜愁。问君蔗境今何在？只忆当年顾虎头。
元	周砥	《闻笛声送任掾》	春水绿波生柳塘，横吹掩抑复悠扬。今朝送别已惆怅，前时渡江犹断肠。
元	长筌子	《天香》	若论修真，玄关直指，外缘心上都撇。静处跏趺，存神握固，莫辩是非优劣。任缘度日，除饱暖其馀忘绝。一味清闲价无穷，对下愚难说。端的至诚妙诀。叹学人、几曾休歇。默默昏昏，壶内玉花开彻。恍惚中间显现象，见宝珠、光耀似皎月。悟得之时，同游圣阙。
元	洪希文	《水调歌头 雪梅 以上丁藏钞本续轩渠集卷九词》	崖谷摇落尽，银海眩花生。霏霏漾漾，闭门三日断行人。我欲寻幽无路，但见砌平凹凸，粲粲尽堆琼。片片匀如翦，散入马蹄轻。梅索笑，竹含贞，酒频倾。矜香斗色，鼻塞无孔眼瞠瞠。昔则寒林水墨，今则瑶台琪树，奇妙孰能名。起舞歌白雪，聊聊我幽情。
元	卢挚	《清平乐 行郡歙城寒食日伤逝有作 天下同文》	年时寒食。直到清明日。草草杯盘聊自适。不管家徒四壁。今年寒食无家。东风恨满天涯。早是海棠睡去，莫教醉了梨花。
元	王吉昌	《满江红慢》	勘破荣华，提智剑、急逃生死。要黜聪、隳体虚室，内专穷理。绿水青山成伴侣，清风明月为知己。得自歌自乐乐天真，真常美。胸襟静，神情喜。从舒卷，恣行止。肖孤云野鹤，往来难拟。释氏真风勤整顿，净除诸障如顽鄙。醒圆明、一点证菩提，功超彼。
元	元好问	《满江红 嵩山中作》	天上飞鸟，问谁遣、东生西没。明镜里、朝为青鬓，暮为华发。弱水蓬莱三万里，梦魂不到金银阙。更几人、能有谢家山，飞仙骨。山鸟，林花发。玉杯冷，秋云滑。彭殇共一醉，不争毫末。鞭石何年沧海过，三山只是尊中物。暂放教、老子据胡床，邀明月。
元	王哲	《刮鼓社》	刮鼓社，这刮鼓食中拍。且说豌豆出来后，却胜如大小麦。便接著、五方颜色。青红黄黑更兼白。又同那五方标格。蒸炒煮烧生吃。蒸炒煮生。
元	陆文圭	《阮郎归 舟中赋所见》	风吹一捻柳腰轻。春柔力未胜。眉儿喜学远山青。终朝画不成。娇滴滴，笑盈盈。雏莺叶底声。花梢雨过夕阳明。无情渐有情。
元	沈禧	《风入松 题石坛道士焚香》	暮云收尽紫霄宽。灏气袭衣冠。清泉白石长为伍，松头露、冷滴方坛。此际千林影断，于时万籁声乾。道人星下礼蒲团。宝鼎沈檀。风吹霞袂飘飘举，想芳名、已注仙班。东访麻姑跨凤，西邀金母乘鸾。
元	元好问	《点绛唇》	帘卷荷香，绮罗人在薰风里。谢庭家世。来作闺门瑞。象服鱼轩，占尽人间贵。应难比。蟠桃花底。一醉三千岁。
元	王冕	《新店道中 其二》	即看白雁向南飞，又见黄花落短篱。河道便风容易上，客程过匣信难期。新霜飒飒吹杨柳，野老离离和竹枝。欲饮一樽难强进，且留清兴漫题诗。
元	张昱	《鹦鹉士女图》	美人应自惜年华，庭院沈沈锁暮霞。只有旧时鹦鹉见，春衫曾似石榴花。
元	王哲	《卜算子》	初见青钢剑。尸内曾加点。木上安来出一丝，乾马占。害后随风?得此修行渐。日日频频捡。暗喜欢时只自知，天马赡。与我长生验。
元	邵亨贞	《太常引 次韵伯阳雪中》	销金帐底烛花偏。低唱拥婵娟。遥夜酒杯传。几沉醉、琼林洞天。梅花如旧，竹窗犹在，留得煮茶烟。独欠钓鱼船。待归问、羊裘故川。
元	冯子振	《鹦鹉曲 故园归计》	重来京国多时住。恰做了白发父。十年枕上家山，负我湘烟潇雨。断回肠一首阳关，早晚马头南去。对吴山结个茅庵，画不尽西湖巧处。
元	王吉昌	《醉桃源 左辅右弼玄牝》	司分木火地天通。玄关主掌雄。鹿羊神辂逗真风。都归保运功。枢九窍，贯三宫。熏蒸药鼎红。万神辐辏性疏通。无形廓太空。
元	许有壬	《六州歌头 次明初为寿韵》	避贤解组，三见太行秋。惭画锦，犹远胜，敝貂裘。玩沧洲。霜水清如玉，穷霄壤，忘物我，恢障塞，无牖户，底绸缪。自笑平生事业，知今日，颇善为谋。有静中至乐，何处更天游。已分淹留。醉乡侯。有江湖客，翰墨友，凌元白，压曹刘。论文暇，陪杖屦，事觥筹。共藏修。世态谁能校，轻肮脏，重伊优。吾有政、锄药圃，治瓜畴。说与渔夫樵叟，既相好、岂但相犹。任多言莫及，野渡有孤舟。天地沙鸥。
元	王鼎	《一半儿》	鸦瓴般水鬓似刀裁，小颗颗芙蓉花额儿窄。待不梳妆怕娘左猜。不免插金钗，一半儿蓬松一半儿歪。
元	马钰	《捣练子 赠五会道众》	心平等，寿延长。修完七宝聚三光。悟全真，万事忘。玉花绽，金莲芳。馨香滋味满斋肠。行功成，现玉皇。
元	王恽	《玉漏迟 答南乐令周斡臣来篇》	竹林幽思杳。栖迟自叹，离群孤岛。万里云翔，海树去相依。邻笛一声唤起，忆共听、朱丝雅调。还自笑。当年已愧，孙登清啸。清扰。回首分飞，怅落落相期，望高崧少。会鲜离多，经世又谁曾了。二子况成陈迹，落月满、屋梁空照。庭户晓。得意眼中人少。
元	汪斌	《踏莎行 雪晴纵步》	踏雪桥边，访梅溪曲。春风初破梢头玉。村村茅屋晚炊烟，更寻村酒穿茅屋。兔月初眉，瑶峰眩目。振屐鸣空谷。夜深不谓故人来，声声。
元	王冕	《芦花道人换被图》	高昌野人见几早，发须不待秋风老。脱身放浪烟水间，富贵功名尽除扫。坐对渔翁交有道，青绫何似芦花好？从时拜赐芦花人，自云不让今古贫。高眠听梦梦更真，白月满船云满身。起来拍手波粼粼，款乃撼动人间春。
元	王恽	《望海潮 乙卯岁端午，赋北郊骑鞠，呈节使史》	龙沙王气，恒山秀色，德星光动南州。使君高宴，北山佳处，薰风红闪旗。两翼拥貔貅。骇鼍鸣叠鼓，杖旧惊虬。一点星飞，画柱得意过边筹。貂蝉元自兜鍪。笑闾阎小子，谈笑对侯。万骑平原，千艘汉水，堂堂小试清油。宾从尽风流。喜武同张肄，书漫韩投。乐事更酬。醉魂还梦菊。
元	王哲	《点绛唇 先生锁门及十旬。将启户，又以梨一》	食之。既启户了，唯钰舍家缘做弟子，至此耳，又以词赠之。十化分梨，我於前岁生机构。二人翁母。待教作云手。用破余心，笑破他人口。从今后。令伊依旧。且伴王风走。
元	张可久	《霜角 水西烟雨》	沙浅波平。孤舟长日横。淡墨潇湘八景，谁移向、富山城。净名。疏磬声。暮归何处僧。明日披云风顶，呼太白、赏新晴。
金	元好问	《雁门关外》	四海于今正一家，生民何处不桑麻。重关独居千寻岭，深夏犹飞六出花。云暗白杨连马邑，天围青冢渺龙沙。凭高吊古情无尽，空对西风数去鸦。
元	马钰	《满庭芳 混元刘法师升化，以词赞之》	幼则随群，长而异众，一心法?行持。书符咒水，治病救灾危。建德和偷不显，厌华丽、粝食粗衣。亲曾遇，重阳师父，传授入希夷。自知功行满，速来访我，径就归期。便怡然拂袖，应限宜时。此者彭城了了，马风风、当赋新词。长生得，携云仙去，跨鹤赴瑶池。
元	王冕	《雪后》	今日登高不见山，乾坤混混太清寒。旧时月色无人识，新岁梅花正好看。多苦将军居塞北，更怜羁客在长安。老夫欲语不忍语，倚遍危楼十二阑。
元	丘处机	《桃源忆故人》	故人别后闲吟罢。寂寞云溪潇洒。百尺孤松影下。独弄周天卦。清风皓月虽无价。妙手奇工难画。欲向世间夸诧。谁是分真假。
元	汪泽民	《次友人春日见寄韵》	清景行行一径苔，兰樽特为晚春开。绿阴青紫犹堪赏，昨日游人自不来。
元	曹伯启	《满江红 次白君举州卒所寄韵。君举三十年前》	比以簿书倥偬，不酬答，闻改除天台，恐因得簪盍於惠泉之侧，用以叙壮岁分携，凝望眼、略无虚日。嗟我辈、江南江北，为谁形役。自愧散材非管鲍，遥怜老友真元白。况文章之外有良能，安民策。谈笑兴，浮云隔。离别恨，流年逼。试赓歌雅韵，不论呼吸。百粤谷山应好在，半生萍梗无终毕。流行坎止任天公，吾难必。
元	智久	《鹧鸪天 赞泉公 泰山志卷十八，载长清县灵严》	头角峥嵘慈济泉。报恩万寿昔参玄。为思方领宜修道，直造灵岩结善缘。栽园果，种福田。四方设药施无偏。而今寿塔小师垒，延永谷城劫石。
元	萨都剌	《赠弹筝者》	银甲弹冰五十弦，海门风急雁行偏。故人情怨知多少，扬子江头月满船。
元	马钰	《踏云行 赠薛公  藏头》	敢轻传，专秘诀。谈岂比寻常说。田震地坎离攒，珠颗颗须调摄。子佳人，然离别。圭欲炼朝金阙。生马钰踏云行，咛嘱汝心猿歇。
元	邵亨贞	《沁园春》	漆点填眶，凤梢侵鬓，天然俊生。记隔花瞥见，疏星炯炯，倚阑延伫，止水盈盈。端正窥帘，瞢腾凭枕，睥睨檀郎长是青。销凝久，待嫣然一顾，密意将成。困酣时倚银屏。强临镜犹未醒。忆帐中亲者，似嫌罗密，尊前斜注，翻怕镫明。醉后看承，歌时斗弄，几度孜孜频送情。难忘处，是香罗透，别泪双零。
元	马钰	《玉堂春》	闲论修持，修持非草草。猛舍家缘，方求大道。灭尽无明，如轲能养浩。肯逐人情似桔。驾食鹑居，自然无烦恼。垢面蓬头，心田频扫。金木相生，就中成至宝。便觉灵光出一毫。
元	李致远	《天净沙》	画楼徙倚栏杆，粉云吹做修鬟，璧月低悬玉弯。落花懒慢，罗衣特地春寒。
元	侯善渊	《蓦山溪》	男儿一志，莫把初心退。决正处贞廉，把狂心、一齐割弃。随缘任运，云水作生涯，青松下，翠筠中，别有真滋味。清虚恬淡，便是余生计。定自神和，迸玄珠、出离坎位。殷红璨璨，仿佛入离宫，通上下，照十方，摄境归心地。
元	梵琦	《渔家傲》	听说娑婆无量苦。死生总作轮回主。六贼操刀为伴侣。同居住。何曾顷刻抛离去。功德天和黑暗女。两人最是难相聚。有智主人俱不取。依吾语。从今更莫登门户。
元	许有壬	《念奴娇 赋萤》	更阑人静，正满天晴露，半庭斜月。时见飞萤三四点，树影依稀相隔。暗地偷月，微形自照，冷焰明还灭。有时分乱，残星流下天阙。应念造物多情，翻腾变化，腐草还成物。多少黄萎随土壤，争似超然飞越。我正清贫，寒窗寂寞，赖尔成勋业。案头乾死，也胜零落霜雪。
元	杨维桢	《览古四十二首  其二十一》	汝南许文休，丧乱一驽士。敢当诸葛拜，合受玄德鄙。士论推指南，无乃失臧否。乃知群公曹，排摈有公是。
元	王旭	《水调歌头 端午》	漱齿汲寒井，理发趁凉风。先生畏暑晨起，笑语听儿童。说道今年重午，节物随宜稍具，还与去年同。己喜酒尊冽，更觉盘丰。愿人生，常醉饱，百年中。独醒竟复何事，憔悴佩兰翁。我有青青好艾，收蓄已经三载，疗病不无功。从此更多采，莫遣药囊空。
元	元好问	《临江仙 西山同钦叔送溪南诗老辛敬之归女儿》	自笑此身无定在，风蓬易转孤根。羡君归意满离尊。眼中茅屋兴，稚子已迎门。回首对床灯火处，万山深裹孤村。故人天末赋招魂。新诗凭寄取，憔悴不须论。
元	刘秉忠	《清平乐》	渔舟横渡。云淡西山暮。岸草汀花谁作主。狼籍一江秋雨。随身箬笠蓑衣。斜风细雨休归。自任飞来飞去，伴他鸥鹭忘机。
元	张之翰	《江城子 寄庐副使处道》	去年雪里送君时。马迟迟。思依依。及至金陵，还却值君归。独抱此情谁与语，空三复，草堂诗。年来霜鬓欲成丝。惜睽离。喜追随。四海而今，浑有几相知。上到庐山高绝处，曾为我，一支颐。
元	宋＊	《蝶恋花 河内王斡臣号竹溪》	门外红尘溪上竹。竹似琅，溪水清如玉。溪上主人情不俗。多应每每能无肉。千载高标成倏忽。六逸飘然，君为追遐躅。莫向溪边闲濯足。
元	元无名氏	《折桂令》	朔风寒吹下银沙，蠹砌穿帘，拂柳惊鸦，轻若鹅毛，娇如柳絮，瘦似梨花。多应是怜贫困天教少洒，止不过庆丰年众与农家。数片琼葩，点缀槎丫。孟浩然容易寻梅，陶学士不彀烹茶。
元	侯善渊	《诉衷情》	英公清列出尘缘。不系利名牵。逍遥任居云水，知命乐天然。穷妙理，悟幽玄。谨修仙。功成归去，引汝朝元。稳步金莲。
元	李齐贤	《巫山一段云 北山烟雨》	澹澹青空远，亭亭碧重。忽惊雷雨送飞龙。欲洗玉芙蓉。稍认岩间寺，都迷壑底松。良工吮笔未形容。疑是九疑峰。
元	长筌子	《成功了》	瞥然晓。便识破浮生，一场虚矫。利呼驱驰，光阴迅速，空惹物情衰老。自歌自笑。念好景、几人曾到。故园春色，海棠半开，绿杨轻袅。休休万事了。听乱山深处，杜鹃啼叫。归去来兮，长安古道，隐隐断霞残照。洞庭寂悄。叹门外、落花风扫。故人别后，青霄凤吟杳杳。
元	张可久	《六州歌头 浙江观潮，贯学士四万户同集 案此》	灵鳅何物，天外吐层阴。谈笑顷，浙江阔，海门深。载雷车，霹雳挥神斧，劈仙岛，掀地轴，冯夷宅，无鼋鼍窟，渺难寻。十里红楼图画，展西风、快哉登临。，好客披襟。发萧森。符金虎。袍银鼠。携玉尘。盍瑶簪。喜骁儿踏浪，旗尾互浮沉。酹胥魂，浇海若，酒频斟。隐约越峰数点，搅飞花、浑在波心。爱渔舟荡雪，击楫起吴音。月上秋林。
元	张宪	《发白马》	朝发白马津，莫及陈留县。兵事急星火，驿程疾雷电。左挟弓，右擎箭。独飞一骑报军书，百里王城驰急变。丞相真静才，清谈白羽扇。天子蔽九重，张乐绛霄殿。内门三日不得朝，咫尺天威无路见。三十万众解甲降，锦绣封疆成广荐。明日腥风虏骑来，背城借一谁堪战？嬖幸窃鲁弓，奸谀卖。纪甗。衔璧牵羊事已非，束手蕃臣忘入援。抆泪踏边尘，含愁别宫院。回首东南汉月高，淅沥风沙破颜面。白草黄云望莫穷，西楼尚隔汤城淀。木叶山前下马时，背水始悟降王贱。使者来，君早见！
元	马钰	《满庭芳 刀圭法》	日月交宫，虎龙共处，不分南北东西。五方秀气，攒聚结刀圭。十二时中锻炼，尖锋上、迸出光辉。堪安把，住行坐卧，恣意倒颠携。添钢增刃快，断除六贼，消灭三尸。便往来挥动，剖判昏迷。谁信无中妙用，变成个、惺洒婴儿。修真理，因师传授，转付友人知。
元	杨维桢	《沙堤行》	神州和羹连五城，沙堤新筑泰阶平。正月一日太阳明，殿前两相水金星。天王垂衣珠箔卷，太史新书五云书。火城千枝花外转，道逢吴牛问牛喘。左谋右断天子前，手持五色补青天。南人不敢吹巢火，中国堂堂相司马。
元	元好问	《喜迁莺》	清和时序。望桂影渐生，薰风微度。拂金枝，传芳玉叶，天下瑞麟重睹。竟敕谢庭，兰振振，西鹭。庆门里，把丹枝争折，青云平步。声誉。喧盛世，咏少，，，今辰称美，愿与冈陵同固。更著取。继沂公勋业，东平茅土。
元	谭处端	《瑞鹧鸪》	修行心炼似寒灰。放下痴贪气色财。人我怎生成道果，是非难得产真胎。无明灭尽朝金阙，情欲俱忘拜玉阶。修炼直须烟火灭，为心低处有蓬。
宋	释原妙	《颂古三十一首》	死款都来一口供，情穷理极卒难容。若将皮髓论高下，争见花开五叶红。
元	杨维桢	《主家祠》	主家宴新客，内屋深罗帷。贵戚金与史，长者陶与猗。美人间中坐，玉质缕金衣。歌声上碧落，不放青云飞。杯行白莲掌，酒饮黄桐脂。门下有书客，弹铗歌朝饥。
元	耶律铸	《眼儿媚 醴泉和高齐，遇阳帝故宫。》	隔江谁唱后庭花。烟淡月笼沙。水云凝恨，锦帆何事，也到天涯。寄声衰柳将烟草，且莫怨年华。东君也是，世间行客，知遇谁家。
元	王恽	《满江红 至元二一年岁次甲申，二月二十八日》	一柱华峰，绿翠似、芙蓉金削。孤负却、画船春水，一尊同酌。寒食清明都几日，征鞍遽作西归客。漫春风、墙燕语留人，高城隔。春草碧，杨花白。妆点就，行轩色。道不应霜翮，能舒长策。三尺青萍风义在，看君冠盖长安陌。对夕阳、淡处最关情，河梁别。
元	邵亨贞	《古调笑令 暮春》	双燕。双燕。飞过柳梢不见。旧时王谢堂前。回首斜阳暮烟。暮烟暮烟烟暮。芳落花满路。
元	郝贞	《清平乐 题碧梧苍石图 珊瑚网名书题跋卷》	暮云飞断。潮落吴江岸。忆昔佳人愁思漫。那更楼头闻雁。此时有意还成。争知恼杀兰卿。画作碧梧苍石，至今图得风声。
元	张翥	《沁园春 广陵九日，与刘士斡成元璋泛舟邗沟》	何许登临，路绕芜城，冈连楚。爱流云低响，歌催琼树，微波照影，人艳仙桃。松院移尊，柳桥携袖，随处兰舟且暂捎。秋无际，望空江雁远，落木天高。不妨左手持螯。更右把、金尊送浊醪。叹鸡台草暗，凄然兴废，龙山烟冷，老矣英豪。白发宁饶，黄花任插，要里西风破帽牢。刘郎醉，把吴笺笑擘，试与题糕。
元	王哲	《心月照云溪》	无常二字，说破教贤怕。百岁受区区，细思量、一场空话。他火院，刚恁苦熬煎，早收心，采黄芽，药就难酬价。居山寂静、悄悄实潇洒。断念去贪嗔，把意马心猿系下。神清澄静，一点馍长明，无为里，作功成，不许夸奸诈。
元	侯善渊	《声声慢》	贤愚间异，曲直丛林，清浊事急难分。多少无知，开口信意胡荤。?呼为斥，把灵椿、唤作朝菌。便假饶，是随何陆贾，辩正无门。牛缺谩施仁义，想肩吾锁目，自昧天真。摸象盲夫，昼夜晓甚明昏。玉罄权为煮料，把瑚琏、假作齑盆。最苦处，爨瑶琴烹羽，误杀麒麟。
元	王冕	《送五台长老》	我有慈亲年老已，便欲送君难远行。道边持草或解意，天外见云无限情。九堰潮平船过稳，五台海近月多明。故人若见烦相问，头发于今白几茎。
元	陈基	《二十日福山港寄省院张思廉陈惟允诸友》	汉将西征肃羽仪，简书日日有程期。东溟潮上犀船发，南斗星横虎节移。青入楚封山点点，白添吴镜雪丝丝。美人宴罢芙蓉署，一色银花翠压枝。
元	王逢	《奉陪杭右丞程礼部以文宇文宪佥子贞鲁县丞道》	西湖馆舍开新秋，三峰倒影紫翠流。白马雕戈驻逵道，金鱼玉佩罗林丘。二孤五老独神往，八公六逸同天游。时维小康况大比，万乘少纾东南忧。如渑之酒官寺送，风生酒波鳞甲动。荔子浆凝赤露香，鹅肪炙作黄冰冻。歌袖频熏婆律膏，渴羌解奏参差凤。右丞阀阅霄汉逼，诸叟文章台阁重。罘罳骎骎落日凉，菱花蕸叶掩冉光。惊飞先自有乌鹊，寡宿未必无鸳鸯。尧封禹迹烟莽苍，宣发固短忧心长。侧闻汴破济欲下，百姓亦望临淮王。山人厌乱喜莫量，笑整冠带为举觞，醉后不登严武床。
元	虞集	《家兄孟修父输赋南还》	大兄五月来作客，八年不见头总白。五人兄弟四人在，每忆中郎泪沾臆。我家蜀西忠孝门，无田无宅惟书存。兄虽管库实父荫，弟窃微禄承君恩。文章不如仲氏好，叔氏最少今亦老。五郎十岁未知学，嗟我何为长远道？诸儿读书俱不多，又不力耕知奈何！忧来每得二三友，看花把酒临风哦。蜀山嵯峨归未得，盘盘先垅临川侧。碧梧翠竹手所移，应与青松各千尺。南风吹雪河始冰，兄归乌帽何睘睘！明年乞身向天子，共读父书歌太平。
元	倪瓒	《过许生茅屋看竹》	舟过山西已夕曛，许生茅屋远人群。凿池数尺通野水，开牖一规留白云。煮药烟轻冲灶出，碓茶声远隔溪闻。可怜也有王猷兴，阶下新移少此君。
元	刘志渊	《江神子令》	金藏木性木藏金。体难寻。火生。二物烹煎，庚甲定浮沉。返本还元真体现，魂魄聚，净无阴。九阳消息自来临。耳鸣琴。运清音。唤出灵灵，越古与超今。遍界遍空无不是，显了了，这真心。
元	王冕	《即事 其二》	草径无人到，柴门尽日关。脱巾垂白发，把酒对青山。世薄惊时异，身贫得梦闲。夜深明月下，吟待鹤飞还。
元	冯子振	《鹦鹉曲 拔宅冲  图》	淮南仙客蓬莱住。发漆黑变雪髯父。八公山九转丹成，洗尽腥风雨。想云霄犬吠鸡鸣，拔宅向青霄去。劝长安热客回头，镜影到流年老处。
元	马钰	《蓬莱客 赠于疃化网杨法师》	行法急。留心行法奔波客。奔波客。外行救治，内忘通隔。木金三间当搜测。居於物外能趋溺。能趋溺。气和神畅，子安母息。
元	王哲	《望蓬莱 题杏花》	春景好，艳杏吐红腮。笑日仙姿真美丽，倚风嫩脸最奇瑰。不羡腊前梅。人岂识，唯许对予开。折得一枝应在手。馨香满袖任还回。携汝到蓬。
元	元好问	《南乡子》	梅雪弄芳馨。线日迎长。争看琴堂称贺处，娉婷。满捧霞觞灿鲤庭。鹤算更龟龄。八十仙翁醉复醒。好倩洛阳驰誉手，丹青。画与人间。
元	许有壬	《如梦令》	桃李东风不耐。好在西山如黛。杖策看山来，正尔青青相待。无柰。无柰。却被暮云妨碍。
元	元好问	《人月圆》	玄都观里桃千树，花落水空流。凭君莫问，清泾浊渭，去马来牛。谢公扶病，羊昙挥涕，一醉都休。古今几度，生存华屋，零落山丘。
元	王恽	《蝶恋花》	绿暗兰皋春雨暮。露风吹，馥馥香如雾。一曲清歌花解语。落红羞满沙头路。锦瑟华年谁与度。夜月珠帘，肠断春风句。我自兴来聊一顾。
元	姚燧	《清平乐》	水仙装束。风致清逾淑。春竟枝头添萼绿。要与梅花仲叔。生红从此羞颜。甘同桃李漫山。不是冥鸿过尽，情教衔子荆蛮。
元	谢应芳	《如梦令》	萝屋不经风破。苔径不教尘。鱼鼓洞仙歌，童子唱来还和。闲坐。闲坐。窗下白云飞过。
元	王处一	《行香子 赠不语王哥》	真乐闲闲。口过删删。养冲和、屏荡愚顽。圆融法性，复变童颜。便出三乘，超十地，不为难。五彩回环。烹炼金丹。看仙炉、虎绕龙蟠。阴阳数足，撞透天关。就蹑祥云，朝元去，列仙班。
元	姬翼	《一剪梅》	薄暮余霞天际红。反关无俗，指点山童。新泉活火煮云龙。受用仙家，两腋清风。千古埃霾雪山胸。阴魔除扫，不敢形容。玉川携手水晶宫。月里行歌，缥缈孤峰。
元	杨维桢	《蹋蹴篇》	金鞭齐停马上郎，落花旋风打毬场，绣轮掷过东家墙。东家墙，嗓双燕；平头奴，摇便面。
元	杨维桢	《要离家》	金昌亭下路，春草没荒丘。云是要离家，令人生古愁。侏儿三尺干，不佩双吴钩。中包猛士胆，白日照高秋。忍死屠骨肉，视身若蜉蝣。荆轲不了恨，庆忌成身谋。如何五噫客，死与尔同仇。
元	冯尊师	《玩瑶台》	直指玄元路。叹苦海迷人不悟。在目前平平稳稳，又无眦险难相阻。把万缘一切放下，他自有圣贤提举。似断云野鹤飞腾，向物外青霄信步。庆会神仙侣。渴时饮蟠桃醑。出入在星楼月殿，笑人间生死今古。跨彩凤祥鸾上太虚，归来卧碧霞深处。这逍遥活计难传，分付与蓬莱伴侣。
元	侯善渊	《归来曲》	修行事，割爱断攀缘。身净心清明道眼，内持无漏气神全。真汞炼真铅。安炉鼎，进火任烹煎。款款挥来捶作片，团团结就宝珠圆。身外化飞。
元	杨弘道	《六国朝 以上四库珍本小亨集卷五》	繁花烟暖，落叶风高。岁月去如流，身渐老。叹三十年虚度，月堕鸡号。痛离散人何在，云沉雁杳。浮萍断梗，任风水、东泛西漂。万事总无成，忧患绕。虚名何益，薄宦徒劳。得预俊游中，观望好。漫能出惊人语，瑞锦秋涛。莫夸有如神句，鸣禽春草。干戈满地，甚处用、儒雅风骚。援笔赋归田，宜去早。
元	张之翰	《木兰花慢 同济南府学诸公泛大明湖》	唤扁舟载酒，直转过、水门东。正十里平湖，烟光淡淡，雨气蒙蒙。回头二三名老，望衣冠、如在画图中。但得城头晚翠，何须席上春红。清樽旋拆白泥封。呼作白头翁。要与汝忘情，高歌一曲，痛饮千种。夕阳醉归扶路，尽从渠、拍手笑儿童。官事无穷未了，人生适意难逢。
元	许谦	《蝶恋花 正月十一日 以上二首见白云文集卷四》	杨柳池塘春信早。帘卷东风，犹带余寒峭。暖透博山红雾绕。洞箫扶起歌声杳。初试花冠金凰小。鬓乱钗横，长怯旁人笑。银烛未残尊未倒。
元	王处一	《谢师恩 赠众道友二首》	玉阳一遇疑云断。不落升沉绊。试问青州云侣伴。俱怀妙用，每持斋施，步步心香爨。福星空外明昭焕。应化真无乱。宝璧瑶花通内观。金丹结就，紫书来诏，指日登云汉。
元	尹志平	《道无情 别西山道友》	行过天涯海角。未似西山心乐。兴尽复东还。鬓多斑。彼此年过耳顺。别后有何凭准。唯愿各心休。永无忧。
元	丘处机	《黄鹤洞中仙 景金本注云，三首本名卜算子》	都要奔波走。谁肯坚心守。南北东西总一般，此外无佗有。踏尽铁鞋迷，不出庵门透。水到渠成本自然，行满功成就。
元	王逢	《题焦白圻画其父奉礼府君夜直诗意图》	露湿金茎月转西，披香太液净无泥。梨云散尽千官影，独见桐花小凤栖。
元	曹伯启	《沁园春 和复初省郎韵，纪仲春陪诸名胜游西》	掾尉迟亨亨甫，福建同提举毛吉甫山色湖光，宜雨宜晴，春来恼人。笑劳生强半，登临有兴，身司莞库，所向无亲。马服车辕，鹰罹，也算人间一度春。情无赖，怕岸花汀草，弹指成尘。朋簪契我天君。更不管、长须喜与嗔。任把酒论文，且行且止，幕天席地，谁主谁宾。敬德猖狂，春陵笑傲，延寿丹青画不真。归鞍好，向梅山东下，数点行云。
元	杨维桢	《城东宴》	青骢辔，金牛车，一时宾从高阳徒。城东邸第三四区，天气淡荡春三初，主人爱客倾中厨。卜欢不知清夜徂，绢缨绝烛欢有余，卷波令格兵法诛。客狂起舞作旋胡，主亦击缶呼呜呜，人生浮草无根株。齿发日悴颜日枯，含珠乌能润黄垆，今日不乐将何如？君不见城南相国斫棺杀枯颅，身名只共葅醢俱，仕宦何用执金吾！
元	王哲	《渔父咏 赠友人 此首原误作渔家傲》	名宦为盐判。室内同公案。闲心各一半赞。分过如何断。好将云水伴。夫妇山头看。清风明月唤玩。结就无涯算。
元	刘致	《山坡羊》	云山有意，轩裳无计，被西风吹断功名泪。去来兮，再休提！青山尽解招人醉，得失到头皆物理。得，他命里；失，咱命里。
元	白朴	《朝中措 题阙》	东华门外软红尘。不到水边村。任是和羹傅鼎，争如漉酒陶巾。三年浪走，有心遁世，无地栖身。何日团儿女，小窗灯火相亲。
元	杨维桢	《西湖竹枝歌（九首。一作“小临海曲”）》	湖口楼船湖日阴，湖中断桥湖水深。楼船无柁是郎意，断桥有柱是侬心。
元	王恽	《鹊桥仙 寿胡紫山》	秋香悬桂。光风转蕙。掩尽寻常花卉。西城来往已风流，更点检、生涯次第。堂名休逸。策扶流憩。占尽闲中风味。鸡声兔动已扶头，红日上。
元	马钰	《洞中天 本名鹧鸪天  寄呈马运甫》	休赌休饮保人。减些烟焰少婪尘。能搜己过为长便，不见他非获好因。惊宠辱，乐清贫。修心养性惜精神。常凭如此成功行，明月清风作友真。
元	舒＊	《水龙吟 庆陈仲洪造家庆楼 此下原有折桂令二》	人间何处无楼，算来积善应难得。操持一念，应乎万事，尽皆阴德。伯仲怡怡，亲朋济济，云仍蛰蛰。任才高王粲，兴同庚亮，谁敢与、元龙敌。珍重刘郎好事，好溪山、为君拈出。眼前标致，壁间图画，屏间松竹。春晚凭高，秋晴眺远，翠红如识。待他年，看取飞来五凤，记如椽笔。
元	白朴	《沁园春 送按察司合道公赴浙东任》	玉节星轺，十道监司，治称最优。甚惠风才到，豚鱼亦信，清霜未降，狐兔先愁。镇静洪都，澄清白下，又过东南第一州。云烟底，看千岩竟秀，万壑争流。离筵无计相留。谩慷慨中年白发稠。记琼花照眼，忙催诗笔，松灯促座，笑递觥筹。放浪形骸，欣于所遇，负我兰亭共一游。心期在，想山阴兴尽，和月回舟。
元	邵亨贞	《沁园春 龙洲先生以此词咏指甲小脚，为绝代》	强庚兄示我眉目二作，真能追逐古人于岁之上，不既难矣。暇日偶于卫立礼座上，以告孙季野丈，为之击节不已。因约相与同赋，翼日而成什焉巧斗弯环，纤凝妩媚，明妆未收。似江亭晓玩，遥山拂翠，宫帘暮卷，新月横钩。埽黛嫌浓，涂讶浅，能昼张郎不自由。伤春倦，为皱多无力，翻作娇羞。填来不满横秋。料着得人间多少愁。记鱼笺缄启，背人偷敛，雁钿胶并，运指轻揉。有喜先占，长颦难效，柳叶轻黄今在否。双尖锁，试临鸾一展，依旧风流。
元	潜真子	《苏幕遮 当时自饮刀圭，又谁信、无中养就儿》	正当时，须自晓。认得刀圭，掌内冥冥杳。勤饮琼浆常是饱。大药频修，莫要虚抛了。龙生行，虎右绕。无里生儿，迷者争知道。了午寂然功最好。不会修持，空说千千兆。
元	杨维桢	《鸣筝曲》	断虹落屏山，斜雁着行安。钉铃双呎木，错落千株拌。愁龙啼玉海，夜燕语雕阑。只应桓叔夏，重起为君弹。
元	杨维桢	《背立骊》	首昂渴乌胯山峙，拂阶一把银丝委。金羁脱兔势无前，踣铁盘攒忽如掎。浅髋大脰方争涂，忍使骊龙老垂耳。倚风背立非背恩，驮锦秋高为君起。
元	张之翰	《南乡子 谢王秋岩元帅重阳送糕果》	霜冷雁来天。甓社重阳又一年。多病文园扶未起，挛拳。节物关心正自怜。照眼菊花鲜。盘果旗簇满前。知是秋岩人送似，欣然。便带新词。
元	阿里西瑛	《【商调】凉亭乐 叹世》	金乌玉兔走如梭，看看的老了人呵。有那等不识事的痴呆待怎么？急回头迟了些儿个。你试看凌烟阁上，功名不在我。则不如对酒当歌对酒当歌且快活，无忧愁，安乐窝。
元	柯九思	《送林彦清归永嘉》	雁荡接银汉，翠涌生高寒。芙容散秋锦，飞落秋云端。我昔造绝顶，天阔路漫漫。遥瞻广寒殿，素娥正凭阑。白兔捣月魄，指顾成神丹。因招宋成公，吹箫乘紫鸾。俯视九万里，元气青团团。别来知几时？弱水如平滩。忽遇雁山客，霞佩青莲冠。还入雁山去，玉髓供晨餐。报我旧游者，久待凌烟峦。吾患为有身，南望空长叹。
元	王庭筠	《谒金门 赋玉簪》	秋萧索。灯火新凉帘幕。翠被不禁临晓薄。南楼闻画角。想见玉壶冰萼。一夜西风开却。梦觉乌啼残月落。幽香无处著。愦?闲蝗?梢皇祝据元吴师道敬乡录卷一云，此乃宋俞紫芝诉衷情词，当为王庭筠所书，并非其自作。全金诗误作王词，辽海丛书辑黄华集，
明	王逢年	《梅花落》	朔风凄凄洮水阴，羌声半咽清夜沉。征人陇头寄春心，月寒落尽关山深。少妇相思搅离色，梦惊鸡塞秦云白。
金	元好问	《论诗三十首》	纵横诗笔见高情，何物能浇块垒平。老阮不狂谁会得，出门一笑大江横。
元	侯善渊	《一剪梅》	一个尘劳一个忙。一自别离，一得真常。一天精秀一天凉。一点清光。一带凝阳。一气相交一气张。一结神丹，一命延长。一灵透入一云房。一对金童，一引仙乡。
元	顾瑛	《次龙门琦公见寄韵（二首）》	扁舟远适越溪滨，双桨惊飞白鹭群。要趁秋江三尺水，去看山寺九峰云。西风网罟沿村集，落日钟声隔水闻。好对黄花同一醉，故园晴色晚如熏。
元	傅若金	《奉送达兼善御史赴河南宪佥十二韵》	圣治尊儒术，贤才翼帝躬。立朝防触豸，行路避乘骢。复道河南去，先愁冀北空。激扬元自任，出处岂谋同？地绝看持节，天长惜转蓬。绣衣今日把，尺素几时通？别酒花开里，征帆木落中。蓟门县夜月，梁苑度秋风。古县藤萝碧，霜林果蓏红。咨询行每遍，闲暇赋能工。白日明高岳，黄河绕故宫。登临兴何限，题寄北飞鸿。
宋	张士逊	《峡山寺》	峡寺一停桡，新秋暑乍消。幽怀徒易释，肥遁固难招。翠擬千峰活，红分数叶凋。优游虚岁月，何以报清朝。
元	刘敏中	《南乡子 次韵答魏鹏举》	英誉蔼西秦。襟量温和别有春。落笔妙词新可喜，精神。玉叶琼葩不染尘。后逸鲍参军。谁道儒冠误却身。相见莫谈尘世事，销魂。趁取追欢。
元	谢应芳	《满江红 吴江阻风》	怪底春风，要将我、船儿翻覆。行囊里、是群贤相赠，数篇珠玉。江上青山吹欲倒，湖中白浪高于屋。幸年来、阮籍惯穷途，无心哭。归去也，瓶无粟。吟啸处，居无竹。看造物、怎生安顿，老夫盘谷。第四桥边寒食夜，水村相伴沙鸥宿。问客怀、那有许多愁，三千斛。
元	王冕	《大醉歌》	明月珠，不可襦。连城璧，不可啇。世间所有皆虚无，百年光景驹过隙，功名富贵将焉如？君。不见北邙山，石羊石虎排无数，旧时多有帝王坟，今日累。累蛰狐兔，残碑断碣为行路。又不见秦汉都，百二山河能险固，旧时宫阙亘云霄，今日。原田但禾黍。古恨新愁迷草树，不如且买葡萄醅。携壶挈榼闲往来，日日大醉春风台，何用感慨生悲哀。
元	元好问	《临江仙 李辅之在齐州，予客济源，辅之有和》	荷叶荷花何处好，大明湖上新秋。红妆翠盖木兰舟。江山如画里，人物更风流。千里故人千里月，三年孤负欢游。一尊白酒寄离愁。殷勤桥下水，几日到东州！
元	孙不二	《绣薄眉 鸣鹤馀音卷之六》	劝人悟。修行脱免三涂苦。明放着跳出门户，谭马丘刘，孙王郝太古。法海慈航，寰中普度。
元	石岩	《清平乐 题桐花道人吴国良卷》	吴郎丰度。邂逅春城暮。暖日晴云花满树。恰似故人诗句。坐中翔凤飞霞。来寻弄玉仙家。说与江州司马。泪痕只为琵琶。
元	马钰	《五灵妙仙 借柳词韵》	马风宁海，遇重阳十八。憨憨地、就中奸黠。六尘绝。纵逍遥自在，开怀豁畅，云游水历，琼瑶路如冰滑。补天缺。下功收五彩，经营活雪。调龙虎、撞关冲节。得真悦。见晴空莹净，圆圆正正，光辉晃朗，元来自。
元	王吉昌	《雨霖铃》	乾元资始。偶坤柔成物，默契天癸。推移造化清虚，运三要、五行神水。九气腾空六阴静，潜生烟紫。显降升消息还元，玉窟三花吐金蕊。虚皇宝藏风琴美。送青娥、离宫宴赤子。螺杯滟滟香浮，恣洪饮、写真情喜。物外巍巍，阳体露、出离生死。相旷代、贩骨轮流，了了今生止。
元	王哲	《西江月 四民》	堪叹工商农士，各夸本业多能。就中机巧日翻腾。限至依然斗胜。独我摇头不管，唯将淡素常凭。清如澄水结如冰。自有圆明果证。
元	丁鹤年	《寄余姚宋无逸先生》	龙泉城外绝嚣喧，寄傲全胜在漆园。独对江山怀舜禹，每凭风月问刘樊。行窝酾酒花围席，野寺题诗竹满轩。回首昆冈空劫火，深期什袭保玙璠。
元	王丹桂	《玉炉三涧雪 赠安抱真等》	鱼在迷津苦海，随波逐浪漂游。闲抛香饵下纶钩。一钓俄然回首。也是宿缘深重，一齐万事都休。前途何处是程头。作个群仙领袖。
元	魏初	《鹧鸪天 次姜御史韵》	雨过鸡窗觉梦清。文书一束五更灯。愁于饥鹄痴于鹤，闲爱孤云静爱僧。人似月，酒如渑。几时别墅醉秋灯。高情千古闲居赋，世故驱人不易。
元	尹志平	《西江月 赠万莲会众》	事事谙来心足，般般舍去身轻。本初一点要圆成。妙语玄言堪听。纵意不知有我，收心自觉无明。无明灭尽绝尘情。便是识心见性。
元	奥敦周卿	《太常引》	西湖烟水茫茫，百顷风潭，十里荷香。宜雨宜晴，宜西施淡抹浓妆。尾尾相衔画舫，尽欢声无日不笙簧。春暖花香，岁稔时康。真乃上有天堂，下有苏杭。
元	潜真子	《苏幕遮 无机深远，下手速修无太迟》	地气腾，天雨降。万物生芽，便是天机象。山顶有泉深数丈。索短求他，要觅应难望。少年修，根脚壮。老后铅虚，汞少如何向。视听都休神散荡。本去乾枯，怎得成无上。
元	吴镇	《渔父》	无端垂钓空潭心。鱼大船轻力不任。忧倾倒，系浮沉。事事从轻不要。
元	善住	《朝中措 虎邱怀古》	芳塘水满绿杨风。台殿隐朦胧。几度春来幽径，马蹄踏碎残红。寂寥广坐，尘埃漠漠，客散堂空。讲石雨苔侵遍，九原谁起生公。
元	刘因	《菩萨蛮 回文》	元龙未减当年气。呼山卧向高楼底。今日到山村。青山故意昏。商歌聊一振。千里浮云尽。老子气犹豪。山灵未可骄。
元	王冕	《水竹亭》	韩家亭子能潇洒，流水溅溅竹四围。清净岂惟尘不到？深幽真与世相违。凉飚激韵青云动，白月流光翠羽飞。安得时时携美酒？与君谈笑看云归。
元	杨维桢	《碎玉杯》	唐太弟，礼贤能。玉杯传玩轻国士，宝器何重士何轻？元城老臣怒生瘿，取杯掷地玻璃声。唐太弟，谢君罪，比君笔头公，荣名千万载。
元	元好问	《声声慢 内乡淅江上作 以上强村丛书校明弘治》	林间鸡犬，江上村墟，扁舟处处经过。袖里新诗，买断古木苍波。山中一花一草，也留教、老子婆娑。任人笑，甚风云气少，儿女情多。不待求田问如何。朝来斜风细雨，喜红尘、不到渔蓑。一尊酒，唤元龙、来听。
元	杨维桢	《览古四十二首 其七》	齐相善求治，议论人人殊。盖公本黄老，一语盖有余。诸儒不足听，醉吏自足呼。醉吏狱不扰，诸儒多诉狙。
元	姬翼	《渔家傲》	抛却俗情缰锁解。般般放下身轻快。绝尽尘情忘世态。无人采。本来一点常安泰。处处唯求真自在。谁能出货图人卖。不是闲神并鬼怪。无相碍。何劳盘果香烟赛。
元	郯韶	《龙门山中即事》	雷雨过厓惊落湍，空林白昼忽生寒。阴阴草阁开尊坐，细细山云卷幔看。落日樵声经木末，青天鸟道挂帘端。亦知吏隐非吾事，直欲从兹赋《考槃》
元	马钰	《十报恩》	山侗七愿报师恩。掌握虚无死水银。满目牛羊当道卧，一轩风月证人纯。清清净净难迷假，净净清清易见真。龙虎丹成无九转，自然永永做仙。
元	邵亨贞	《江城梅花引 陆壹天、钱索  二老相会，皆有》	及当道作者，盖俯念草木之味也五陵春色旧曾游。翠娥讴。锦缠头。花落花开，不信有并州。浅碧障泥红叱拨，柳桥外，满东风，无点愁。近来近来双鬓秋。心渐收。情尚留。底事底事递如许，身世沉浮。何况年华，长向镜中羞。才见那时帘外月，便想起，醉吹箫，罨昼楼。
元	王哲	《双雁儿》	奉劝伊家去西州。放散诞、做云游。恁时教你永无忧。这愁烦、渐渐休。款款牵回六只牛。认水草、便风流。浑身白彻得真修。上逍遥、达岸。
元	赵孟頫	《题耕织图二十四首奉懿旨撰》	池水何洋洋，沤麻水中央。数日庶可取，引过两手长。织绢能几时，织布已复忙。依依小儿女，岁晚叹无裳。布襦不掩胫，念之热中肠。朝缉满一篮，莫缉满一筐。行看机中布，计日渐可量。我衣苟已成，不忧天早霜。
元	王恽	《三奠子 都城七夕》	渺新秋节物，客思天涯。岩桂重，碧云赊。烟华萦紫禁，心事梦长沙。青铜里，人未老，鬓先华。帘望月，得巧谁家。儿女辈，语空。露翻梧叶重，河映绮楼斜。倾云液，歌金缕，岸乌纱。
元	王逢	《无家燕》	嗟嗟无家燕，飞上商人舟。商人南北心，舟影东西流。芹漂春雨外，花落暮云头。岂不怀故栖，烽暗黄鹤楼。楼有十二帘，一一谁见收。众雏被焚荡，双翅亦敛揪。含情盼鬼蝶，失意依训猴。茅茨固低小，理势难久留。昔本乌衣君，今学南冠囚。燕燕何足道，重贻王孙忧。
元	华幼武	《清平乐 又和元  春梦》	晓莺声里。睡思酣犹美。旖旎红娘冰雪体。洛女巫娥浮靡。紫骝踏月嘶风。华裾织翠青葱。归去一场春梦，空吟旧绿新红。
元	傅若金	《送张秀才北上时将赴海》	身逐征帆赴海涯，道逢行李问京华。涓人解致燕王马，卜史工占蜀客槎。冠盖早朝星在树，管弦春宴月当花。盛时繁丽应如昨，把酒闻莺肯忆家。
元	张昱	《寄孟昉郎中》	孟子论文自老成，蚤于《国语》亦留情。省中醉墨题犹在，阙下新知谁与行。纨扇晚凉诗自写，翠鬟情重酒同倾。接舆莫更闲歌凤，只可佯狂了此生。
元	萨都剌	《三衢马太守昂夫索题烂柯山石桥》	沿口龙眠紫气多，登临聊和《采芝歌》烂柯仙子何年去？鞭石仙人此地过。乌鹊横空秋有影，银河垂地水无波。遥知题柱凌云客，天近应闻织女梭。
元	马钰	《满庭芳 赠醴泉县任公》	任公决裂，也待风流。专心道上搜求。子细研穷，何者名为真修。认正即心是佛，除心外、匪是良由。无别法，便澄心遣欲，捉住猿猴。心上纤毫不挂，更那堪，时复闲想骷髅。自是心忘境灭，真性优游。常常心怀恻隐，起真慈、功行圆周。神光灿，向大罗，恣意云游。
元	柳贯	《送张明德使君赴南恩州》	几许炎州画里山，西风驱向马前看。诗人旧志三刀喜，边候新乘一障安。时取椰浆斟玉液，饶将桂蠹存雕盘。雪花定比常年大，燕寝香凝夜气寒。
元	王冕	《基址》	基址经年定，新亭几日成。望开吴地尽，坐接楚天平。野色重重见，山光面面迎。可宜方处士，千古纪清名。
元	查德卿	《一半儿》	梨花云绕绵香亭，胡蝶春融软玉屏。花外鸟啼三四声。梦初惊，一半儿昏迷一半儿醒。
元	谭处端	《神光灿 寄长安冯师兄》	劝人行善，自做修行，两般於道相宜。须避俗中乡土，且要相违。妙药沈救护，更不择、贵贱高低。自然理，效陇西师父，戒行行持。修炼须凭猛志，似大川山岳，安稳无移。处行周圆，他日得处无为。云水逍遥自在，气神和、功行双齐。大丹熟，指蓬瀛稳路，携朵云归。
元	许有壬	《木兰花慢 秦淮，次汤碧山教授韵》	问东来何处，控吴越，壮江淮。爱十里萦纡，水云图画，鼓吹风雷。回头下临无地，尽朱楼迢隔倚天开。酒旆高悬别浦，绣帘低拂长桅。疏狂常与世情乖。胜地却须来。漫怀古长歌，后庭花落，斜日潮回。伤心旧时明月，照凄凉亡国恨无涯。为问水边鸥鹭，人间几梦庭槐。
元	刘敏中	《秦楼月 书合曲诗卷》	秋萧索。秋来不奈情怀恶。情怀恶。西风一曲，醉乡寥廓。宫声自与商声约。珠喉玉管都忘却。都忘却。行云不散，月高山阁。
元	李俊明	《谒金门 赠教授李勉之》	初雨歇。槐夏绿阴时节。万里无云天绀滑。一轮光皎洁。好怕暂高还没。好怕暂圆还缺。同是广寒宫里客。相逢无话说。
元	马钰	《桃源忆故人 五台月长老来点茶》	五台月老通三要。便把三彭除剿。运用三车皎皎。般载三乘妙。龙华三会心明晓。顿觉三光并照。个内三坛设醮。自己三清了。
元	尹志平	《临江仙 李行省请予往山东葬三师，燕京道众》	一别潍阳过十载，天涯历遍西戎。归来燕国住仙宫。立言明祖教，演法继师踪。天意如何非易测，人情到了难穷。予心本自爱疏慵。却教居海北，未许过山东。
元	马钰	《＊心香 咏香》	不沉香。闲心香。布仁风、处处闻香。人人向善，个个崇香。愿处无为，常清净，自然香。妙洞云香。虎啸喷香。更龙吟、吐出馨香。玉为宝篆，金结丹香。得赴蓬瀛，超三界，献真香。
元	丘处机	《水龙吟》	洞天春色盈盈，乱山秀出千堆锦。云收雨敛，晓晴烟淡，碧空横枕。高卧怡怡，顿开怀抱，释迷忘寝。看仙花瑞草，迎风照日，腾光彩，异凡品。欢庆时丰岁稔。万邦宁、百邪俱禁。太平国里，长安陌上，纵横有甚。大道无疑，傍门斜径，不须详审。是从来浩劫，神仙过路，但曾经恁。
元	周权	《晚春》	轻车繁吹尚纷纭，衮衮香浮紫陌尘。杜宇青山三月莫，桃花流水一溪云。东风旗旆亭中酒，小雨阑干柳外人。何许数声牛背笛，天涯芳草正斜曛。
元	韩奕	《次坦庵韵》	乍逢虽少慰，遽别又长思。漫具寻山屐，空歌伐木诗。莺啼怜日莫，花发笑年衰。萧散江湖兴，应知不可期。
元	白朴	《点绛唇 题阙 案此下原有小桃红一首，以其为》	翠水瑶池，旧游曾记飞琼伴。玉笙吹断。总作空花观。梦里关山，泪罗襟满。离魂乱。一灯幽幔。展转秋宵半。
元	丘处机	《西江月 清河书画舫卷六引书史会要案影印洪》	屈指追思前世，低头省悟令望。今生若不做修行。又与轮回作争。幸遇直常要妙，点头莫故昏蒙。便挥宝剑杀三朋。唬得龟蛇火遁。
元	王冕	《送汪掾史》	莫怪迟迟把酒杯，留君故尔强徘徊。市桥杨柳不堪折，江路梅花无数开。从此计程趋画省，更期拾级上乌台。底用怀思重回首，五云多处是蓬莱。
元	侯善渊	《上平西》	启玄精，明真，洞元中。间日魂月魄相融。内分三色，混然一体若芙蓉。玉辰圆鉴，瑞云浮、光射瑶宫。散阴氛，凝纯粹，归神化，运灵空。象悬明，灿耀玲珑。中天游奕，郁罗霄景玉音清。绛节霓旌，捧琼舆、
元	安熙	《石州慢 寄题龙首峰》	龙蟠虎踞，朝楚暮秦，世路艰蹇。夕阳淡淡余晖，阊阖九重天远。千秋万古，先天消长图深，何人解识兴亡本。夜鹤渺翩翩，尽平林鸦满。萧散。不须黄鹤，遗书不用，洪崖相挽。苍狗浮云，平日惯开青眼。拟将书剑，西山采蕨食薇，自应不属春风管。只恐汝山灵，怪先生来晚。
元	李俊明	《谒金门 再和邦直》	人未晓。古锦囊中诗草。抹月批风滋味好。气吞云梦小。要把凤楼惊倒。不学乌台嘲笑。多少闲愁陶写了。数篇吟可老。
元	许有壬	《玉漏迟 同前次张梦臣韵》	雪晴天似水。风清月白，萧然三子。天巧难名，镂玉锼冰无此。却是同心异种，解敛聚、山林高致。谁不喜。花中隐德，人间真味。邂逅粲者相逢，似琼佩霓旌，九霄飞坠。移入铜瓶，付与野人凭几。满意香嚼蕊，有浊酒、微吟相继。休唤起。明日此觥重洗。
元	徐再思	《水仙子》	一声梧叶一声秋，一点芭蕉一点愁，三更归梦三更后。落灯花棋未收，叹新丰孤馆人留。枕上十年事，江南二老忧，都到心头。
元	善住	《谒金门 赠雕銮匠 以上十三首八千卷楼藏钞本》	天赋巧。刻出都非草草。浪迹江湖今欲老。尽传生活好。万物无非我造。异质殊形皆妙。游刃不因心眼到。一时能事了。
元	马钰	《惜黄花 和师韵赠长安范公》	弃财戒酒。药囊系肘。常清静，便把虎龙引逗。心起大慈悲，人人尽欲救。化愚迷、诗词如咒。休要攀花柳。速修神秀。玉壶中，有个自然红狗。日日吠青霄，谁知合著口。更披云、能飞解走。
元	张之翰	《沁园春 谢王巨川侍郎，以澹游所书扇见惠》	四海黄花，文采风流，于今尚存。直澹翁诗句，大羹玄酒，名家书法，流水行云。泗上青山，枫林丹叶，书破晴空月一轮。余尝见，把君髯摇动，特地精神。谢君雅意殷勤。便付与同僚更可人。爱紫筠真节，柄才到手，轻罗缟面，影不离身。纵使当年，石城风起，不怕庚公千丈尘。难忘处，正午天如火，凉满衣巾。
元	宋＊	《满庭芳 寒食伤先兄正戏公 共博而守岁，后同》	魂黯雪山，泪零风野，转头三度清明。感今怀旧，何事不伤情。文史共、梁园书几，枭虑对、湓浦灯檠。径行处，洞庭彭蠡，同载赴瑶京。才名。人尽羡，朝家大宋，陆氏难兄。但驽骀小李，少后鹏程。丹桂树、何论高下，紫荆花、早变枯荣。微衷苦，乱峰如树，幽恨几时平。
元	王冕	《红梅 十九》	昔醉西湖处士家，酒痕吹上水边花。东风蛱蝶迷香梦，一树珊瑚月影斜。
元	白朴	《木兰花慢 感香囊悼双文》	览香囊无语，谩流泪、湿红纱。记恋恋成欢，匆匆解佩，不忍忘他。消残半襟兰麝，向绣茸、诗句映梅花。疏影横斜何处，暗香浮动谁家。春霜底事扫浓华。埋玉向泥沙。叹物是人非，虚迎桃叶，谁偶匏瓜。西风楚词歌罢，料芳魂、飞作碧天霞。镜里舞鸾空在，人间后会无涯。
元	张野	《秋日有怀（二首）》	寂寂孤村独掩扉，满阶荒草客来稀。秋霜未降莲房老，社日初临燕子归。半壁灯光才照字，一窗凉思又添衣。故人千里无书到，多少长天旅雁飞。
元	杨维桢	《浣女词》	处女溪边浣，使君溪上游。使君来乞饮，瓢弃在沙头。
元	王丹桂	《忆王孙》	本来真性唤神仙。为爱幽栖远市廛。独隐山堂妙最玄。乐恬然。欣即。
元	马钰	《望蓬莱 春日＊县道友索》	真消息，律管定春期。应候土牛先击碎，芒儿闲散独何之。此理有谁知。马风子，凭仗做修持。恰到人牛俱不见，澄澄湛湛入无为。正是月明。
元	倪瓒	《赋得机征君荆南精舍图》	结庐溪水南，胜处足幽探。夏果落山雨，春衣染夕岚。石欹招鹤磴，门俯射蛟潭。日日萦归梦，萧条雪满簪。
元	沈禧	《浣溪沙 续川八咏，为施以和填  香径春游》	三月韶华景最幽。越罗初试换轻裘。采香径里作春游。西子不来花自好，吴王去后水空流。感时怀古却生愁。
元	明本	《行香子》	大槿篱笆。雪屋梅花。香馥馥、疏影横斜。久辞，识破浮华。有云门饼，金牛饭，赵州茶。验尽龙蛇。凡圣交加。喜清贫、不管骄奢。孤窗独坐，目断天涯。闲伴清风，伴明月，伴烟霞。
元	黄溍	《游西山同项可立宿灵隐西庵》	薄游厌人境，振策穷幽躅。理公所开凿，遗迹在岩麓。秋杪霜叶丹，石面寒泉绿。仰窥条上猿，攀萝去相逐。物情一何适，人事有羁束。却过猊峰回，遥望松林曲。前山夜来雨，湿云涨崖谷。缥缈辨朱甍，禅房带修竹。故人丹丘彦，抱被能同宿。名篇聊一咏，异书欣共读。蹉跎未闻道，黾勉尚干禄。夙有丘壑明，吾居几时卜？
元	王哲	《俊蛾儿 劝吏人 做儿下，尚叠出做儿二字，疑》	见个惺惺真脱洒，堪比大丈丈下疑脱夫字儿。莫灯下俊蛾儿。坏了命儿。早早回头搜密妙，管养姹女婴儿。道袍换了皂衫儿。与太上做儿。
元	王冕	《谩兴（四首）》	关中险固冯三辅，陇右勾连接四川。簇簇楼台悬日月，盈盈花草烂云烟。飚回海上沙飞雪，雨足江南水拍天。可笑华山陈处士，风流文彩却贪眠。
元	周权	《百字谣 东坡昔守彭城，既治决河，乃修筑其》	制水，因以黄名楼。楼成，子由作赋，坡翁为书之，刻於石。予回自京师登楼怀古，并感项籍遗事，末章及之登临把酒，问黄楼人去，几番风雨。妙绝颍滨楼上赋，坡老龙蛇飞舞。千载风流，两翁笑傲，淮泗归谭尘。衣冠安在，我来空自延伫。下视喧尘，惨昏烟落日，西风鼙鼓。昔日争雄怀楚霸，百万屯云貔虎。世事茫茫，山川历历，不尽凭阑思。城头今古，黄河日夜东去。
元	杨维桢	《履霜操》	霜鲜鲜兮草戋戋，儿独履兮儿宿野田。衣荷之叶兮叶易穿，采葶花以为食兮不下咽。嗟儿天父兮天胡有偏，我不父顺兮宁不儿怜。履晨霜兮泣吾天。
元	成廷珪	《登望江亭》	长江不可极，岸帻独登临。潮信自朝暮，山光无古今。碑亭流水涸，辇路积苔深。欲写兴亡恨，西风万叶吟。
元	贯云石	《落梅风》	新秋至，人乍别，顺长江水流残月。悠悠画船东去也！这思量起头儿一夜。
元	王逢	《钱塘春感六首》	王气凌虚散晓霞，虎闱麟阁静烟花。中天日月迂黄道，沧海风云冷翠华。望帝神游夔子国，乌衣梦隔野人家。当时举目山河异，岂但红颜泣塞笳！
元	王丹桂	《金莲出玉华 本名减字木兰花  勉道友》	全真妙道。先把我人山放倒。妙道全真。决要收拾精气神。功圆行满。撇下皮囊都不管。行满功圆。朝拜丹阳师父前。
元	陈基	《游狼山寺（三首）》	五峰相顾若枝撑，力障狂澜与海争。下界人居龙伯国，上方僧住梵王城。佛庖香讶山无蕨，公膳腥嫌市有蛏。王事匆匆骑马去，落花啼鸟总关情。
元	胡祗＊	《水调歌头 赏白莲招饮》	妖娆厌红紫，来赏玉湖秋。亭亭水花凝，万解冷香浮。初讶西风静婉，又似五湖西子，相对更风流。翠涧宝钗滑，重整玉搔头。泛云腴，歌白雪，卷琼瓯。尊前共花倾倒，一醉洗闲愁。屈指秋光能几，歌咏太平风景，佳处合迟留。更倩月为烛，散发弄扁舟。
元	王吉昌	《江梅引》	景忘情灭万缘疏。览涤除。道情舒。把握权舆，神息动徐徐。将养灵台山岳静，常默默，调神定有馀。森罗真境傲华胥。显元初。妙如如。无像堂堂，模样契冲虚。飞舞游嬉无碍，狂歌咏，恣欣欣类接舆。
元	郯韶	《闻夜来醉过春梦楼赠小芙容乐府恨不得从游戏》	金鹊香销月上迟，玉人扶醉写新词。胜游不记归来夜，春梦楼前倚马时。
元	张弘范	《临江仙》	千古武陵溪上路，桃花流水潺潺。可怜仙契剩浓欢。黄鹏惊梦破，青鸟唤春还。回首旧游浑不见，苍烟一片荒山。玉人何处倚阑干。紫箫明月底，翠袖暮天寒。
元	王哲	《五更出舍郎》	反会做他出舍郎。便风狂。成功行，到蓬庄。奉报那人如惺悟，好商量。五更里，细消评。
元	王士熙	《骊山宫图》	翠岭含烟晓仗催，五家车骑入朝来。千峰云散歌楼合，十月霜晴浴殿开。烽火高台留草树，荔支长路入尘埃。月中人去青山在，始信昆明有劫灰。
元	许谦	《祝英台 次韵潘明之秋思》	上帘钩，开砚匣，诗兴在风柳。磊块胸怀，临镜谩搔首。看他冉冉来鸿，匆匆归燕，时不再、且须倾酒。钓鳌手。无奈万里烟波，空舟竟何有。未卜行藏，心事几凭牖。最宜野月穿窗，山云拥户，个中乐、有人知否。
元	王冕	《秋怀 其四》	滚滚柏间露，湿我征裳衣。裳衣湿何苦？故人中道违。逝水东北流，杳杳无回期。惟有天上月，悠悠照相思。
元	马钰	《满庭芳 赠宋先生》	休夸富贵，莫骋荣华。无常事紧堪嗟。休学云阳朱判，利锁名枷。好继风仙悟道，弃家缘、仙路无差。长久志，炼凡心似玉绝尽纤瑕。度日唯凭乞化，憨憨地，逍遥云水生涯。常处常清常静，常有黄芽。无中功成九转，现胎仙、手掌灵砂。恁时节，与山侗，同步烟霞。
元	马钰	《蓬莱客 借张修祖殿试韵》	还乡急。关西牒发山东客。山东客。三千馀里，关山遥隔。当时枉把予闲测。而今且恁身如溺。身如溺。他年重话，修仙真息。
元	尹志平	《临江仙》	参透全真清静法，何劳相上经求。好于此处觅踪由。莫生迷执见，休要不回头。真性如何能寂灭，真空空外闲搜。其中无欲认真修。随机常寂定，应物自圆周。
元	侯善渊	《诉衷情》	玉炉金鼎虎龙蟠。红焰满周天。温凉自然水火，昼夜转烹煎。精郁郁，绵绵。养胎仙。功成迁转，宝辇香车，捧上瑶天。
元	韩奕	《秋斋》	林居近冬候，雨晴天已冷。露蛩啼夕阴，风竹乱窗影。衰来身自觉，欲寡事斯屏。偶此山中人，清谈坐宵永。
元	元好问	《鹧鸪天》	彩舞萱衣喜气新。年年今日庆生辰。碧香雾笼清晓，红入桃花媚小春。须酩酊，莫逡巡。九霞杯冷更温。壶天自是人难老，长拥笙歌醉洞云。
元	李道纯	《沁园春》	得遇真传，便知下手，成功不难。得癸生之际，抽铅添汞，火休太燥，水莫令寒。鼓动巽风，扇开炉，武炼方烹不等闲。金炉内，个两般灵物，锻炼成丸。先须打破疑团。方透归根复命关。使赤子乘龙，离宫取水，金公跨虎，运火烧山。金公无言，姹女敛袂，一个时辰炼就丹。浑吞了，证金刚不坏，超出人间。
元	杜仁杰	《朝中措 以上二首见元草堂诗余卷上》	汴梁三月正繁华。行路见双娃。遍体一身明锦，遮尘满面乌纱。车鞍似水，留伊无故，去落谁家。争奈无人说兴，新来憔悴因他。
元	马钰	《捣练子 赠终南三道友》	张谦天，慕子迁。李公实等恋家缘。怎生得，通妙玄。离俗海，水云边。会仙庄上种金莲。行功成，性月圆。
元	王士熙	《李宫人琵琶引》	琼花春岛百花香，太液池边夜色凉。一曲《六么》天上谱，君王曾进紫霞觞。
元	张雨	《太常引 浴鹄湾有咏写奉易玄》	一丛奇石古苔龛。一半浸蓝。有几许烟岚。怕鱼鸟惊人笑谈。幽幽尺宅，萧萧环堵，佳处要人参。休看是江南。似钴潭西小潭。
元	张宪	《春登永安寺》	宿雨忽开雾，凭高散旅愁。野烟啼翠鸟，庭草卧青牛。怪石尖于剑，长杉高过楼。尚怀登绝顶，东北望杭州。
元	刘敏中	《沁园春 畅泊然纯甫由山东佥宪谢病归襄阳，》	世事何穷，遇合无媒，飞升有丹。看兵尘蜗角，争知地窄，云垂鹏翼，岂信天宽。一语侯封，九阶夜转，白发十年不调官。人曾说，道本来分定，枉了心艰。苟非吾有诚难。问广厦何时千万间。羡柴扉草阁，自成潇洒，斜风细雨，不用遮拦。麾去青骢，呼来白鸟，要伴扁舟画里看。遨游耳，尽才情风调，付与溪山。
元	杨维桢	《无题效商隐体四首》	天街如水夜初凉，照室铜盘璧月光。别院三千红芍药，洞房七十紫鸳鸯。绣靴蹋踘句骊样，罗帕垂弯女直妆。愿尔康强好眠食，百年欢乐未渠央。
元	程文海	《木兰花慢 寿胡涧泉》	耆英图画里，笙鹤拥，地行仙。是曾识旧家，南宫礼乐，绫春筵。梅南早迎辔，凛霜威、风裁肃蛮烟。笑引霓旌绛节，归寻碧涧红泉。轩然。过却古稀年。窗户湿壶天。甚小车花外，醉呼麟脯，满泛金船。蒲轮书荣相锦，福苍生、此笔健如椽。办了调元勋业，丹霞小住千年。
元	谢应芳	《南楼令 寿陈县丞》	赤手拨鲸牙。长安早看花。竟春风、百里桑麻。柳色宫袍银束带，亲受赐，玉皇家。鼓报朝衙。桑弓挂绿蛇。拜双亲、杯捧流霞。只恐哦松哦未了，天上去，又乘槎。
元	李孝光	《感皇恩》	算富贵康宁，于公独厚。天公着意君知否。古今盛事，百岁在堂寿母。斑衣鹤发、真稀有。三载河阳，种花插柳。惯父老歌谣拍手。名香朝野，公旦云仍无负、剑光连紫气、横。
宋	释原妙	《偈颂六十七首》	低头觅天，仰面寻地。波波挈挈，远之远矣。蓦然撞著徐十三郎，嗄，元来只在遮里。在遮里，腊月三十日到来，也是开眼见鬼。
元	王寂	《一翦梅 蔡州作》	悬瓠城高百尺楼。荒烟村落，疏雨汀洲。天涯南去更无州。坐看儿童，蛮语吴讴。过尽宾鸿过尽秋。归期杳杳，归计悠悠。阑干凭遍不胜愁。汝水多情，却解东流。
元	王冕	《秋兴 其二》	鼙鼓嘈嘈夜撼山，霓裳歌舞出人间。云围环佩沈斜谷，风敛旌旗入剑关。蹶铄野翁掀雉尾，跳山鬼觌龙颜。书生豪放成何事？徒步归来供奉班。
元	王哲	《解佩令》	如论性命，须搜夕昼。光明照、有甚肥瘦。日月西游，当中斡、枢机北斗。天花绽、异香无漏。空空皆出，虚虚尽透。清凉处、逍遥交媾。自在跻真，轻飚外、任飘精秀。聚云朋、更兼霞友。
元	王吉昌	《望海潮 真空》	真空根蒂，全凭神息，分开五蕴精华。和畅六神，氤氲三岛，天河浪泛灵槎。乾鼎煮丹砂。正云驾坤牛，风送羊车。密运黄金井，成灿烂，结琼华。滋彰极妙生涯。放空圆显理，玄览无瑕。纯粹一真，通天透地，恢弘无障无遮。方寸括河沙。恣兴陪风月，醉卧烟霞。个里真消息，偏分付，道人家。
元	马钰	《二郎神慢 鸣鹤馀音卷之一》	应仙举。便下手、先除色欲。好玉洁冰清大丈夫。更休任、泥拖水漉。一失人身难再复。莫等闲、把前程失误。今略诉。长生久视，五件堪为凭据。听取。第一要、涤除念虑。第二要、忘贪戒酒肉。第三要、济贫拔苦。第四要、常行慈善。第五要、精神保护。依此五件，功成行满，得赴。
元	沈禧	《阮郎归 山市樵歌》	烟蓑雾笠担随肩。斧柯腰下悬。生涯只在白云边。观棋曾遇仙。忘世虑，断尘缘。逍遥傲葛天。醒时一曲醉时眠。风清月正圆。
元	王礼	《喜迁莺 代人作，送镏宰考满，并迁新居》	甘霖停留。喜浩荡洪恩，跻民仁寿。戍柳拖金，海棠染绛，报道宰官移绶。转眼积劳三考，大卧更深犹昼。最好处，似冰壶玉露，十分清。难有。看里巷、此日壮夫，都是来时幼。笳鼓迎风，旌旗耀日，旋筑草堂完就。自今四时纳福，遥对深山如绣。愿岁岁、共桐乡父老，一卮春酒。
元	许有壬	《渔家傲》	窗影修篁摇翠葆。墙阴幽径连芳草。蓦地雨来荷叶闹。香更好。乱烟浮动红云岛。稚柳千条丝袅袅。柳边宜着兰舟小。世态纷纷何足校。收桂棹。呜呜且和渔家傲。
元	王恽	《点绛唇 寿涿郡房二尊亲》	露影庭萱，一枝金绽钗头凤。宝花香供。寿席光浮动。懿闺门，姻族同推重。琼杯捧。二亲安宠。共醉玻璃。
元	郝经	《老马》	百战归来力不任，消磨神骏老骎骎。垂头自惜千金骨，伏枥仍存万里心。岁月淹延官路杳，风尘荏苒塞垣深。短歌声断银壶缺，常记当年烈士吟。
元	元好问	《浣溪沙 往年宏辞御题有西山晴雪诗》	日射云间五色芝。鸳鸯宫瓦碧参差。西山晴雪入新诗。焦土已经三月火，残花犹发万年枝。他年江令独来时。
元	刘秉忠	《秦楼月》	调羹手。残枝莫折离亭柳。离亭柳。年年春尽，为谁消瘦。海棠过雨愁红皱。行人驻马空搔首。空搔首。秦楼花月，凤城歌酒。
元	王哲	《浪淘沙》	和气欲超升。寒色沈凝。清凉内爽亦能腾。却被外炎相伏定。春冷秋蒸。阴照复阳登，阳喜阴增。人当衰处转夸能。天欲明而仍暂暗，祸福交。
元	陈基	《赋杨花》	巷南巷北昼冥冥，摇荡春风未肯停。薄命不禁巫峡雨，前身曾化楚江萍。已于谢女诗中见，更向刘郎曲里听。肠断不堪回首处，并人飞过短长亭。
元	杨维桢	《平原君》	平原君，起朱楼。美人盈盈楼上居，蹒跚跛汲彼何叟，美人一笑蹒跚愁。门下士，引去不可留。高价千金值，千金不惜美人头。君不见帷中妇女观跛者，一笑五国生戈矛。
元	王冕	《送太上人之四明》	胜地称三佛，佳山指四明。雁飞江雨歇，龙蛰海潮平。见客无多论，看云或动情。有人问梅叟，为说似浮萍。
元	王冕	《痛哭行》	雨淋日炙四海穷，经纶可是真英雄。岐丰禾黍泣寒露，咸阳草木来悲风。京邦大官饫酒肉，村落饥民无粒粟。东鲁儒生徒步归，南州野老吞声哭。纷纷红紫已乱朱，古时妾妇今丈夫。有耳何曾听韶武，有舌不许论诗书。昨夜虚雷槌布鼓，中天月破无人补。休说城南有韦杜，白璧黄金天尺五。
元	王冕	《过□陵》	泥马南飞王气消，大梁昌运委蓬蒿。两宫旒冤沈沙漠，三国旌旗接羽毛。卫下将军尚颇牧，关中丞相失萧曹。东南多有青松树，争奈春风种不牢。
元	山主	《临江仙》	万象分明时景现，寒光不用磨揩。大千沙界尽融该。清虚虽昧，一气贯三才。高下岳渎平等相，毛鳞大小同阶。凡心元是对贤胎。菩提烦恼，
元	王＊	《挂金索》	四更安乐，万事都无想。水满华池，浇灌灵根长。静里乾坤，仙乐频频响。道大冲虚，名挂黄金榜。
元	王冕	《种茄》	种植便生地，还宜去草莱。所期羞膳具，毋吝日滋培。雨露恩时及，风霜气莫摧。且令根本固，看尔实恢恢。
元	陈秀民	《漷州望古北居庸诸山》	古北居庸一望中，风沙满眼乱芙蓉。曦车夜转昆仑脊，华盖阴移太乙峰。金口水流终到海，玉泉云起又随龙。两京形胜今如此，可拟秦关百二重。
元	刘迎	《乌夜啼》	离恨远萦杨柳，梦魂长绕梨花。青衫记得章台月，归路玉鞭斜。翠镜啼痕印袖，红墙醉墨笼纱。相逢不尽平生事，春思入琵琶。
元	王冕	《送李德仁归济南乡试 其一》	岩前有古桂，鳞甲森苍苍。吹凉洗绿烟，永延清夜光。郄林既已荣，燕山亦已芳。于今赠君去，愿挹秋天香。
元	王丹桂	《武陵春 寄乐亭刘嗣昌》	道念精诚闻已久，皆昌宿生因。何日相陪愿结邻。挑剔出迷津。自在逍遥随分过，兀兀养天真。火里莲开日转新。永永占长春。
元	王冕	《重午次韵敬常叶公》	故园一望海天长，京国相看叹老苍。太学故知韩子重，高阳应笑郦生狂。四更风雨客怀壮，五月幽燕地气凉。况是天家赐衣节，不访谈笑引壶觞。
元	马钰	《玉楼春 寄长春子》	何须求富并求贵。不必文章如白侍。研穷性命好生涯，保惜根源真活计。藏机隐密玄中最。肯向人前夸提对。琼浆玉液饮千钟，霞友云朋酬一。
元	王哲	《黄河清 按一百八数》	九曲黄河分九转，洪波大浪清净。九江共同，合就俱来归正。九鼎中间显现，九宫阐、端流一定。玉翻金泼盈盈处，倒侵九曜开影。九霄翠碧相齐，九皋有，鹤鸣迎接精莹。九光洞，明返照，灵辉堪并。九曲神珠跳跃，九仙至、如然游泳。淇殚澄彻成功行，九天通圣。
元	陈栎	《满江红 代送朱姓吏满归》	只说琳川，精吏道、恢恢余地。元来是、深衣儒者，将儒饰吏。传世四书端实学，待人一县皆和气。及芳辰、美解赋归来，真堪醉。肩已息，心无愧。青鬓在，苍颜未。符君家翁子，年当贵。九十月终行鹜退，三千水击抟鹏易。岂有材、如此不超迁，行知遇。
元	王冕	《古时叹》	箕子奴而比干死，屈原以葬湘江水。痛哭书生不见归，朱董何人呼得起。深衣大老为腐儒，纨荅小儿称丈夫。学士时为八风舞，将军日醉千金壶。人间赤子苦钳牜，抱麟反袂空流涕。呜呼噫嘻！不有祝佞，宋朝之美难乎免于今世矣。
元	张宪	《子夜吴声四时歌》	瓦上松雪落，灯前夜有声。起持白玉尺，呵手制吴绫。褭得征袍缝，边庭草又青。
元	马致远	《清江引》	樵夫觉来山月底，钓叟来寻觅。你把柴斧抛，我把鱼船弃。寻取个稳便处闲坐地。绿蓑衣紫罗袍谁为你，两件儿都无济。便作钓鱼人，也在风波里。则不如寻个稳便处闲坐地。
元	马钰	《无梦令 赠安静散人》	欲要病源除削。便把尘缘拈却。心上去忧愁，性内真欢真乐。真乐。真乐。此者仙家一著。
元	张翥	《满江红 次韵耶律舜中樟亭观潮》	望入西泠，乍一线、涛头涌白。疑海上、鳌翻山动，鹏搏风积。银汉迢遥槎有信，秋光浩荡云无迹。快醉挥、吟笔倒琼瑰，冯夷宅。沙草远，迷烟碛。云树老，宫壁。叹潮生嘲落，几时休息。事往空遗亡国恨，鸟飞不尽吴天碧。正销凝、何处夕阳楼，人横笛。
元	刘因	《南乡子 题外舅郭氏留耕堂壁上（舅原误作曰》	齐本及疆村业书本樵庵词，舅误作甥）方寸足留耕。大胜良田万顷平。阴理不随陵谷变，分明。霜落西山满意青。千载董生行。鸡犬升平画不成。终日相看天与我，高情。身外浮云。
元	朱唏颜	《哨遍 题坐忘齐 强村丛书本瓢泉词一卷，用传》	一室退藏，隐几坐观，默会人间世。惟集虚，抱一自斋心，黜聪明、形骸之外。回益矣。冥然如丧吾志。乌知礼乐非仁义。彼造物何如，息黥补劓，徒劳巧任私智。但忘年、忘义乐天倪。好恶情、都忘物皆齐。与鱼游，鹿与麋交，将无同异。噫。请试言之。彼知忘此此忘而，海上多缴，翁鸥乃、两忘机。想蝶梦庄周，周迷蝶梦，蘧蘧自适无非己。便是是非非，非非是是，由来非马非指。我而今、鱼兔都忘已。又岂知、筌蹄为得计。问臧谷、亡羊何累。塞翁得马奚喜。得失成何济。顿忘世味。箪瓢陋巷，乐以忘其忧耳。便教有酒也忘归。在忘形、相汝相尔。银海清泉一调，菩萨蛮乡关散尽一调，芙蓉红落一调，柳梢青、临江仙、蓦山溪、苏武慢各一调，并见宋朱希真樵歌。章怡田以为此七调皆馆臣误。
元	梁寅	《临江仙 舟中》	十日江程春过半，渚青新长芦芽。李花几树间桃花。嫩黄烟际柳，远白水边沙。老子老来心似水，肯教愁绪如麻。扁舟来往似仙槎。还家今有日，那得更思家。
元	黄溍	《上岩寺访一公》	晓色微茫尚带星，修蹊荦确断人行。独支瘦竹身犹健，高入重云地忽平。落月正当山缺处，细泉频作雨来声。上方灯火青林曲，隐隐疏钟一再鸣。
元	马钰	《桃源忆故人 桃源遁客问道》	桃源遁客专来到。问我些儿玄妙。说破坎离颠倒。水火同炉灶。虎龙蟠绕成丹宝。五色祥云开导。引出胎仙不耄。得住蓬莱岛。
元	马钰	《清心镜 乐真风》	马风风，风得好。摆脱家缘，无烦无恼。自今后、不作猖狂，便一心办道。净神炉，清丹灶。炼汞烹铅，屏除阴耗。一阳生、大药灵灵，有分。
元	王恽	《浣溪沙 六月初三日，与学官高伯祥夜话于魏》	露榻风帘烛影摇。故人留话慰萧条。徘徊花月可怜宵。天淡有云空漠漠，月明无雨更。洞天归路踏琼瑶。
元	张宪	《客问湖源风土》	湖源源上路，东与浦阳连。地胜藏春坞，民居小有天。秋山红入画，晴野白浮烟。一道桃花水，如今泊战船。
元	王逢	《淀湖舟中怀谢府倅履庵》	月破山河影，天垂雾露阴。西风寒不竞，东井夜空临。独棹沧波阔，疏灯落木深。无官恤民隐，思尔细论心。
元	冀国公主	《骞山溪 游灵源山》	楚峰远眺，山岚凝芳树。禾黍正离离，立西风、云烟向暮。青松瑟瑟，风送短笛声，寒溪畔，翠微间，依约人间住。灵源待月，襟袖凉微度。把酒问青天，广寒宫，知何处。中元吟赏好，预作中秋归兴逸，欲乘鸾，
元	元好问	《满江红》	腊后春前，高楼外、梅飘香馥。正云初下，瑶池西曲。罗幕笙歌围粉黛，阶前青紫团兰玉。更如宾、相待衮衣新，尊浮。柔懿范，康宁福。荣耀事，都齐足。向宝薰烟里，寿祺同祝。雪仙姿元不老，丹台已注长生。问从今、欢宴几何年，蟠桃熟。
元	尹志平	《西江月 赠田道人》	动处休将性动，静中莫使心疑。目前端正没关机。真静真清便是。气满三田自实，神通八脉方知。了然顿觉入无为。到处安心稳地。
元	元好问	《鹧鸪天 山阳七圣堂》	沙岸萦回入草泥。霜余烟景自凄迷。树嫌川近重重掩，云要村深故故低。茅盖屋，稻分畦。何人今日此幽栖。十年来往山阳道，只清溪过马。
元	元好问	《满江红 方城商帅国器军中寄同年李钦用，时》	汉水方城，今古道、几回投迹。留滞久、浩歌狂醉，此心谁识。渭北清光摇草树，故人对酒相应识。记雨窗、相对话离忧，秋风夕。风月笛，烟霞屐。身易老，时难得。鸟飞天不尽，野春平碧。我梦秦东亭上饮，举头但见长安日。便与君、重结入关期，明年必。
元	韩奕	《女冠子 元夕》	又元宵近。冷风寒雨成阵。春泥巷陌，悄无车马，数碗残灯，依稀相映。夜深光已暝。是处败垣颓砌，荧荧青磷。但鼓，当当漏，打破一城荒静。古来此地繁华盛。歌舞欢相竞。何事如今，恁地都无些剩。空传下几句，旧腔新令。故老风流尽。漫唱西楼月转，也无人听。自剔残红，半窗梅影，伴人愁鬓。
元	许有壬	《如梦令》	为问蕃厘道士。今日琼花开未。老子偶然闲，要向花间游戏。游戏。游戏。莫待清阴满地。
元	王冕	《苦寒作》	昨日风寒枯木折，今日五更霜似雪。河伯泉仙惊怪言，冻杀深潭三足鳖。南海一平行太舆，五尺之冰千古无。珊瑚树死日色薄，老翁破冻叉僵鱼。凤凰不出鸜鹆语，秃飞啼血如雨。驼马交驰入不己，兜鍪不惮饥寒苦。豺狼夹道狐兔骄，白草百里蛮烟焦。纷纷赤子在庖炙，三士何缘争二桃？君不见江南古客颇痴懒，养得一双青白眼。
元	许有孚	《太常引》	水文湘簟织霜筠。座客句清新。何物是红尘。更着个、渔舟写真。赵公琴鹤，谢家丝竹，漉酒又陶巾。不独太平民。好凤阁、鸾坡旧人。
元	马钰	《无梦令 继重阳韵》	不论赵州几碗。更不卢仝请唤。祷告太原公，免了睡魔厮玩。明灿。明灿。得见长生道岸。
元	丁鹤年	《元夕》	灯火楼台锦绣筵，谁家箫鼓夜喧阗。光移星斗天逾近，影倒山河月正圆。金锁开关明似昼，铜壶传漏迥如年。五云不奏《霓裳曲》，空使扬州望眼穿。
元	沈禧	《风入松 赠歌者马桂香》	露华亭馆月明多。邂逅遇娥。藕丝嫩织仙裾薄，按霓裳、一曲高歌。袖拂天香缥缈，舞翻清影婆娑。玉绳低转夜如何。双曜渡银河。千金一刻孤负，得磨跎、且共磨跎。漫把淮南招隐，不教空老岩阿。
宋	赵功可	《八声甘州》	渺平沙、莽莽海风吹，一寒气崔嵬。耿长天欲压，河流不动，云湿如灰。帝敕冰花剪刻，飞瑞上燕台。马上行人笑，万玉堆豗。滉漾天衔晴昼，料酒楼歌馆，都是春回。喜丰年有象，贺表四方来。仗下貂裘茸帽，拥千宫、齐上紫金杯。明朝起，江南驿史，来进宫梅。
元	谢应芳	《沁园春 晨起对雪，复写余怀》	雪压新年，花开想迟，莺来甚难。喜杯有屠苏，春风滟滟，盘余苜蓿，朝日团团。六十年来，寻常交际，江海鸥盟总不寒。移家处，每涉园成趣，居谷名盘。忘情世味心酸。但吟得新诗似得官。尽教我低头，三间茅屋，从他高步，百尺危竿。白首无成，苍生应笑，不是当年老谢安。琴书里，且消磨晚景，受用清欢。
元	李齐贤	《水调歌头 望华山》	天地赋奇特，千古壮西州。三峰屹起相对，长剑凛清秋。铁高垂翠壁，玉井冷涵银汉，知在五云头。造物可无物，掌迹宛然留。记重瞳，崇祀秩，答神休。真诚若契真境，青鸟引丹楼。我欲乘风归去，只恐烟霞深处，幽绝使人愁。一啸蹇驴背，潘阆亦风流。
元	元好问	《江城子 赋芍药杨州红》	司花著意压春魁。绿云堆。拥香来。冉冉红鸾，十步一徘徊。花到扬州佳丽种，金作屋，玉为阶。门前腰鼓揭春雷。倚妆台。尽人催。莺语丁宁，空绕百十回。不道惜花人欲去，看直待、几时开。
元	陈基	《春日邵氏园池》	寂寞园林带夕晖，昔年曾此恋芳菲。柳塘水暖鸳鸯浴，花径风酣蛱蝶飞。蔓草拂衣人不剪，画梁无主燕空归。洛阳池馆关兴废，我欲春山赋《采薇》
元	杨维桢	《览古四十二首（录三十四首）》	襄阳有高士，生产不曾治。何以遗妻子，鹿门有深期。籍籍齿牙论，龙凤名诸儿。诸葛拜床下，可是圯桥师。
元	王冕	《渭河道中 其三》	月出东溟白，天垂北斗低。砺马思秣马，舞剑忽闻鸡。诸葛犹存存，田横不辱齐。英雄如有见，琐稍岂能迷？
元	郯韶	《次玉山分题韵（二首）》	玉山树色倚青冥，洒阁风微酒易醒。移席绝怜江柳碧，钩帘更爱竹书青。白云尽日春团盖，灵石何年夜陨星。却笑虎头痴绝甚，尽将诗句写秋屏。
元	王处一	《满庭芳 上京刘朝真索》	四大容仪，三田灵秀，炼成九转丹砂。虚无自在，以道作生涯。净土祥光瑞彩，玲珑贯、天外烟霞。冲和处，乌飞兔走，同运紫河车。真仙开妙趣，菩提佛果，一理无差。指玉清境界，此际何赊。伫听金书紫诏，人间事、元没交加。当归去，庆霄高会，风景向谁夸。
元	许有壬	《南乡子》	小隐远民尘。草舍三闲柳作椽。围绕佳城才二顷，山田。便觉胸中绰绰然。世态自争妍。老我壶觞业自专。地阔天宽容醉舞，回旋。又似偷闲。
元	周巽	《渔歌子》	西风一叶下晴川。换酒将鱼不用钱。芦渚畔，蓼洲边。暮醉醒来月满。
元	王冕	《素梅 其七》	罗浮月白海无尘，玉树琼林处处春。半夜禹陵风雨作，屋梁飞动欲生鳞。
元	张之翰	《万年春 立春日宫前对雪》	断送余寒，舜韶声里春风度。九重金户。催进宜春句。道是春来，又候春将去。朝天处。柳花无数。飞满宫前路。
元	张逊	《无题》	罘罳凉月午阴移，漠漠重帘怨阿螭。竹泫啼红犹染泪，藕分纤碧尚牵丝。题封欲寄金条脱，收子休弹玉局棋。惆怅章台南畔柳，何人折尽最长枝。
元	王冕	《梅花 其二》	江南十月天雨霜，人间草木不敢芳。独有溪头老梅树，面皮如夷生光芒。朔风吹寒珠蕾裂，千花万花开白雪。仿佛瑶台群玉妃，夜深下踏罗浮月。银铛泠然动清韵，海烟不隔罗浮信。相逢漫说岁寒盟，笑我飘流霜满。君家白露秋满缸，放怀饮我千百觞。气酣脱颖恣盘礴，拍手大叫梅花王。五更窗前博山冷，么凤飞鸣酒初醒。起来笑揖石丈人，门外白云三万顷。
元	赵孟＊	《巫山一段云 集仙峰》	雨过苹汀远，云深水国遥。渡头齐举木兰桡。纤细楚宫腰。映水匀红脸，偎花整翠翅。行人倚棹正无聊。一望一魂销。
元	马钰	《满庭芳 离苦海，赠张二官》	人喜生儿，谁知替你，被他夺了精神。系伊心意，唯恐不成人。养大留心何处，惜妻男、忘了伊恩。休惆怅，闻身强健，别觅个良因。怡然离苦海，断情割爱，绝虑忘尘。访云朋霞友，月伴风邻。讲论长生久视，通玄妙、固蒂深根。金丹结，功成行满，跨鹤去朝真。
元	马钰	《捣练子》	灵寿杖，献夫人。拨开世纲易开尘。助行步，出爱津。打有著，拄为亲。敲昏琢暗求清神。挑明月，显至真。
元	许有壬	《太常引 圭塘四首》	圭塘种藕已多时。贴水晓星稀。生意一朝回。便万柄、红酣绿。连宵骤雨，透空繁响，清绝不容诗。对境写襟期。要无愧、鸱夷子皮。
元	王冕	《素梅 四四》	云间古寺陆机宅，草木萧森鹤不来。惟有溪头老梅树，霜花犹是旧时开。
元	谭处端	《水龙吟》	瑞云捧出三峰，上真下化宸游地。祥云深锁，琼楼宝殿，琳宫幽邃。万顷岚光里。依稀降、玉泉莲水。望仙人掌上，弯弯初月，常晶莹，无瑕。碧嶂层层苍翠。乱峰巅、猿叫鹤唳。我来感叹，尘中缰绊，恩情名利。滚滚甘随，逝波流转，几人攀跻。现停停云汉，安然不动，作阴阳髓。
元	赵孟頫	《溪上》	溪上东风吹柳花，溪头春水净无沙。白鸥自信无机事，玄鸟犹知有岁华。锦缆牙樯非昨梦，凤笙龙管是谁家？令人苦忆东陵子，拟问田园学种瓜。
元	姬翼	《满庭芳 李社长寿》	桃蕴蒸红，杏开微白，仲春风物宜人。冥疏九叶，陇右降天真。应瑞葱葱佳气，宝猊炷、劫外浓薰。鸣金玉，琅琅声里，高会洞中宾。良辰常劝勉，仙风道骨，早早离尘。悟人间虚幻，着莫因循。看取蟠桃结子，灵芝秀、不羡庄椿。常如此，洞天深处，独步玩长春。
元	魏初	《鹧鸪天 九日晋溪》	何处龙山事不偏。晋王祠下水浮天。参空铁树三千丈，刻石名臣五百年。歌浩荡，酒如川。暂陪珠履对风烟。自怜白发无能事，只有丹心在日。
元	韩奕	《浪淘沙 重午》	细雨折红榴。花满枝头。客边相对思悠悠。欲换金泥题帖子，无复风流。蓬鬓老堪羞。节去难留。一尊重午与谁酬。歌罢楚辞新月上，曲影如。
元	王恽	《浣溪沙 付高彦卿》	红翠丛中样度新。桃花扇影驻行云。隋唐嘉话阅来真。一片锦帆浮汴水，两京花柳风尘。彩声会动凤城春。
元	杨维桢	《紫芝曲》	商山巍巍，上有紫芝。采芝可疗饥，何独西山薇。西伯养老去古远，而独夫杀士，吾将畴依。卯金之子海内威，罗络齮龁将奚为？平生不识下邳儿，肯从汉邸同儿戏？角里绮里无人知。
元	李齐贤	《鹧鸪天 饮酒其法不  不厌，插竹筒瓷中，座》	所饮多少，挹注其中，酒若不尽，其味不喻未用真珠滴夜风。碧醇酎气相通。舌头金液凝初满，眼底黄云陷欲空。香不断，味难穷。更添春露吸长虹。饮中妙诀人如问，会得吹笙便可。
元	刘志渊	《踏莎行》	动静忘机，聪明不作。悟来总把尘情削。心灯挑剔不曾昏，慧光遍照弥寥廓。常净常清，不耽不着。一真境上从盘礴。亦无牛像亦无人，卓然。
元	白朴	《【双调】驻马听 吹》	裂石穿云，玉管宜横清更洁。霜天沙漠，鹧鸪风里欲偏斜。凤凰台上暮云遮，梅花惊作黄昏雪。人静也，一声吹落江楼月。
元	王冕	《天台行》	东南海阔秋无烟，天台山与天相连。丹霞紫雾互吞吐，重冈复岭青盘旋。怪石长松磊磊兮落落，神芝灵草绵绵兮芊芊。金堂玉室异人世，桃花流水春娟娟。送君此去意何古？幅巾飐飐衣翩翩。檄书初开五云色，不嫌坐上寒无毡。我拟寻真拾瑶草，在家作想三十年。乘风几欲鼓舞去，水流花谢难夤缘。山空无尘明月冷，时复梦里闻清猿。君今登登玉霄近，为我问讯丹丘仙。丹丘仙人如有在，我欲往受《长生篇》，烂煮白石松影片眠。
元	袁易	《南乡子 十月海棠盛开》	酒晕映朱唇。篱畔嫣然别是春。笑杀当时桃与李，纷纷。只作东风一窖尘。霜月夜寒新。睡起斜红懒未匀。谁道风流飞燕去，无人。更有香肌。
元	许有壬	《满江红 次李沁州见寄韵》	一夜繁霜，便染得、乾坤澄寂。秋满眼、萧萧云树，凄凄风日。山色偏供羁旅恨，年光肯为英雄息。只寒花、不减旧时香，天应惜。官况薄，劳耕织。诗律在，森戈戟。更山城容我，清尊瑶瑟。不是皇家劳结网，姓名底用人间识。喜使君、时有一笺来，云烟湿。
元	卫德辰	《清平乐 题碧梧苍石图 珊瑚网名书题跋卷八》	紫箫音断。睡起乌纱岸。梦峡飞云空汗漫。又负一番秋雁。捻沙尚拟圆成。风流不减耆卿。怕听苍梧夜雨，等闲写入无声。
元	马钰	《＊心香 题仵先生东廊》	六月严凝，腊月炎蒸。这真功、颠倒分明。阳中阴极，阴里阳生。出五行中，谁行到，我行程。万朵金莲，火里常荣。水中看、红焰升腾。两般攒聚，一性圆成。便戴三花，梳三髻，礼三清。
元	马钰	《望蓬莱 十日吟》	今朝菊，人见意阑珊。只是秋香经一夜，致令郑谷叹多端。终要久长难。马风子，别有一般般。万顷白云知去处，金莲花朵不教残。永永道人。
元	王冕	《闸上 其二》	白雾都收尽，青天无片云。候船车衮衮，辞树月纷纷。纱帽当垆妇，兜鍪出塞军。不愁书寄少，鸿雁动成群。
元	赵孟頫	《次韵信仲晚兴》	萧萧残照晚当楼，寒叶疏云乱客愁。岁月蹉跎星北指，乾坤浩荡水东流。古来人物皆黄土，少日心情在一丘。独立无言风满袖，青山相对共悠悠。
元	宋本	《大都杂诗》	绣错繁华遍九衢，《上林》词赋汉西都。朱门细婢金条脱，紫禁材官玉鹿卢。万里星辰关上界，四朝冠盖翊皇图。东邻白面生纨绮，笑杀扬雄卧一区。
元	侯善渊	《浪淘沙》	访道与参师。设誓投词。慎终如始谨修持。退己进人常忍辱，诸事宽慈。该破上仙机。守正无疑。持行元始玉清微。慧日当空凭谁照，星眼芝。
元	马钰	《玉炉三涧雪 继重阳韵》	火院出离勇猛。发心急救残生。丹田难仗本师耕。岂敢常怀徼。得遇明明有幸。通玄暗暗勤行。便教日午打三更。玉里掏开金矿。
元	郯韶	《倪元镇画》	玄馆夏初度，青林暑气中。开轩对流水，坐石待薰风。花落葛巾侧，鸟鸣山几空。经锄者谁子，散发奏丝桐？
金	元好问	《甲午除夜》	暗中人事忽推迁，坐守寒灰望复燃。已恨太官余曲饼，争教汉水入胶船？神功圣德三千牍，大定明昌五十年。甲子两周今日尽，空将衰泪洒吴天。
元	吴存	《点绛唇 春梦》	多事春风，年年绿遍江南草。罗裙色好。莫把相如恼。梦入瑶台，搔背麻姑爪。还惊觉。杜鹃啼早。一夜相思老。
元	元好问	《刘曲龙潭》	层冰积浩荡，陵谷低吞吐。窈窕转幽壑，突兀开净宇。回头山水县，亦复堕尘土。孤云铁梁北，宇宙一仰俯。风景初不殊，川途忽修阻。寒潭海眼净，黕黑自太古。蛰龙何年卧，万国待霖雨。谁能裂苍崖，雷风看掀举。
元	张翥	《兰陵王 临川寓舍闻筝》	晚风恶。墙外杨花正落。秋千罢、人在琐窗，犹怯春寒下帘幕。多情倦绣作。恰了棠梨半萼。移金雁、应是自调，尽寄深情与弦索。数声白瓴雀。又歇拍多时，娇甚弹错。新声旧谱多忘却。想红香憔悴，锦书缭邈，匆匆前度见略略。甚如在天角。雾阁。闭银。柰梦断行云，青鸟难托。三生书记情缘薄。记旧家歌舞，那时行乐。桃枝人面，问酒家，负旧约。
元	韩奕	《楞伽院》	江左尚清谈，方外多高士。春山烟雨中，半是禅栖地。
元	赵可	《鹧鸪天 集句》	十顷平波溢岸清。草香沙暖水云晴。轻衫短帽垂杨里，楚润相看别有情。挥彩笔，倒银瓶。花枝照眼句还成。老来渐减金钗兴，回施春光与后。
元	刘处玄	《青杏儿》	迷者似河沙。想世间、学者如麻。万中敬信无一悟，观今视古，浮生浊梦，个个都差。达了莫矜夸。访洞天、闲卧烟霞。他年归去方知得，瑶台阆苑，神仙乐处，四序仙花。
元	陆仁	《城上乌者取晋叔向城上有乌齐师其遁之谓而作》	城上乌，群相呼。群相呼，护其雏。公侯干城民父母，官军见贼莫遁逃。城中之民势亦孤，安得千金觅壮夫。城上乌，乌有翮。东西引雏飞格格，胡为群来尽红帕。驱民登城要相杀，乌啼城头头亦白。
元	侯善渊	《益寿美金花》	无为清净。不动不摇颐性命。一派寒光。遍照蓬壶入大方。无穷无测。或去或来如过客。道自通灵。目送归魂入杳冥。
元	王冕	《次韵答樊山 其四》	市廛余热恼，岩壑足清凉。水静鱼儿乐，风微桂子香。异邦人苦雨，故国雁啼霜。秋晚何多事？吟诗送客忙。
元	姬翼	《东风第一枝 咏茶》	拆封缄、龙团斗破，柏树机关先见。玉童制、香雾轻飞，银瓶引、灵泉新荐。成风手段，虬髯奋、击碎鲸波，仗此君、些子功夫，琼花细浮瓯面。这一则、全提公案，宜受用，不烦笼劝。涤尘襟、静尽无余，开心月、清凉一片。群魔电扫，莹中外、独露元真，会玉川、携手蓬瀛。留连水。
元	叶颙	《至正戊戌九日感怀》	悠悠江影雁南飞，黄菊飘香蝶满枝。斜日西风彭泽酒，殊方异国杜陵诗。烟峦惨淡山林暮，霜叶萧疏草木悲。醉后不思时节异，半欹乌帽任风吹。
元	许有壬	《满江红 和郭子敬夏日村居韵》	一曲清溪，收拾尽、风声月色。还自笑、六旬将近，数椽方葺。已分封侯非燕颔，尽教有地争蜗角。算人生、难得是清闲，吾今得。离离黍，麦。观此景，皆真乐。更葵花未谢，藕花仍发。烦剧只因诗有债，迂疏却喜门无客。问小亭、盛暑不容人，今秋月。
元	王吉昌	《月中仙 宾主互换》	索妙修真，分元神作宾，一气为主。玄机不昧，凭坎离精粹，权衡三五。浩然成造化，销尸魄、纯阳结聚。七返真阴降，功全摄迹，归本认元祖。炼神合道冥冥，始真空体露。实相难睹。无穷变化，显性珠如意，恢弘光吐。独超三界外，令清净、腾今跨古。反换宾为主，首提究竟功德普。
元	刘因	《观梅有感》	东风吹落战尘沙，梦想西湖处士家。只恐江南春意减，此心元不为梅花。
元	王冕	《盆中树》	橐驼已矣树多病，后世谁能谕官政？盘根银节入盆盂，岂伊妡生之本性？童童结盖拥绿云，皮肤转卷生虫纹。幽人重之如重宝，置诸座右同佳宾。时时玩赏勤拂试，要做人前好颜色。自怜无路接春风，惭愧荆榛得甘泽。人言此树受恩爱，我独悲之受其害。既无所资无所求，何故矫为阿媚态？嗟哉木命既有亏，其所玩者何为奇？君不见石家珊瑚高且贵，今日根株在何地？又不见李家花木比异珍，于今野草秋烟昏。姚黄魏紫夸艳美，看到子孙能有几？人生所重重有德，耳目之娱何足齿？我知万物各有缘，胡不听之于自然？平原太谷土无限，樗栎能与天齐年。此树那宜此中种，器小安能成大用？愿君移向长林间，他日将来作梁栋。
元	张弘范	《青玉案 寄仲泽》	西风天际征鸿去。问曾过、燕山路。叶落虚庭空绿树。一川秋意，满怀愁绪。楼外潇潇雨。天涯望断行云暮。好著蛮笺寄情句。底是相思断肠处。吟风赋月，论文说剑，无个知音侣。
元	丘处机	《风栖梧 寄东方学道者》	天下风光何处好。八水三川，自古长安道。锦树屏山方曲绕。天涯海角谁能到。既是抛家须早早。云水登程，莫恋闲花草。直至潼关西岳庙。
元	邵亨贞	《太常引》	玉梅花底旧青灯。照我鬓星星。寒透远山屏。无梦到、春垆酒瓶。江空岁晏，路迷人远，消得几沉凝。一夜玉壶冰。又恼得、文园病成。
元	王元鼎	《正宫·醉太平》	声声啼乳鸦，生叫破韶华。夜深微雨润堤沙，香风万家。画楼洗净鸳鸯瓦，彩绳半湿秋千架。觉来红日上窗纱，听街头卖杏花。
元	张宪	《房中思》	红象作小梳，髻龙盘漆发。香泥捣守宫，染透桃花骨。白马不归来，倚床弄红拂。桂阴绿团团，坐对玲珑月。
元	杨维桢	《小临海曲（十首。一名《洞庭曲》）》	秦峰望东海，云气常飘飘。桑田明日事，奚用石为桥。
元	尹志平	《点绛唇》	闻说修行，千差万别难依据。真空路。何人得趣。撒手堪归去。行积无边，功要三千数。心开悟。逍遥云步。应过天仙举。
元	元好问	《鹧鸪天 宫体八首》	候馆灯昏雨送凉，小楼人静月侵床。多情却被无情恼，今夜还如昨夜长。金屋暖，玉炉香。春风都属富家郎。西园何限相思树，辛苦梅花候海棠。
元	丘处机	《离苦海 景金本注云，一首本名离别难赠西虢》	知君好事从来慕。争奈染浮华难去。虽然欲意学飘蓬，被系脚绳儿缚住。匆匆顶上旋乌兔。切莫把光阴虚度。神仙咫尺道非遥，但只恐人心不。
元	陈基	《十一月晦与同幕诸公登南高峰因过湖上小集（》	共上南屏第一层，海风吹鬓雪鬅鬙。山盘地脉来天目，地抱江流似蒋陵。近郭昼行多畏虎，并湖寒尽未收冰。倚阑闲说承平事，知是昆明劫外僧。
元	马钰	《清心镜 祖庵环堵》	一莲池，二霞友。三松四桧，五株垂柳。卓环墙、围绕云庵，屏繁华内守。青龙飞，白虎吼。玉姹金婴，自然清秀。超造化、结就神珠，待圣。
元	杨果	《小桃红》	采莲湖上棹船回，风约湘裙翠，一曲琵琶数行泪。望君归，芙蓉开尽无消息。晚凉多少，红鸳白鹭，何处不双飞。
元	刘秉忠	《小重山》	云去风来雨乍晴。断烟分远树、夕阳明。夕阳无处雁斜横。山重叠，山外更入行。千古短长亭。别离浑是苦、柰西征。欲凭双鲤寄幽情。东流水，几日到襄城。
元	马钰	《金莲出玉花 寄任节级》	任公节级。肯救危难常济急。此去淳于。报得专专献钵盂。山东马钰。词寄贤家收养玉。玉里生金。无口能言话古今。
元	王哲	《望蓬莱》	真大药，要见甚昭然。二气包囊三叠妙，双关封锁九重玄。自晓岂相传。古仙颂，两句最精研。凡骨渡河诚用筏，圣功到岸不须船。越越害风。
元	萨都剌	《念奴娇 登石头城次东坡韵》	石头城上，望天低吴楚，眼空无物。指点六朝形胜地，唯有青山如壁。蔽日旌旗，连云樯栌，白骨纷如雪。一江南北，消磨多少豪杰。寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月。
元	杨维桢	《和蔡彦文题虞伯生张伯雨倡和帖》	髯驾已闻攀鼎水，劫灰又见话昆池。剑藏玉几山中记，笔记玄卿天上碑。旧谱紫霞吹鹤骨，新章白雪写乌丝。逃身我未学仙去，何处还丹日月迟。
元	杨维桢	《上元夫人》	仙人在世间，招之还可来。何用三韩外，楼船言蓬莱。飒然精爽合，偕入东华台。怖我以蛇虎，令我心死灰。叔卿忽见鄙，瑶池仍复回。已遣滈池璧，尚献新垣杯。金棺不炼骨，空令后人猜。君不见易招天上三天母，难脱人间五性胎。
元	姬翼	《东风第一枝》	远樊笼、虚舟不系，披览闲中真趣。未尝羡、珂里荣名，未尝羡、金闺矩步。乾坤俯仰，开扃牖、晃朗庭衢，会襟期、经入无何，脱巾奋然箕踞。也不羡、龙蟠凤举，也不问、文林武库。欲事为、无事无为，欲思虑、何思何虑。倏然平淡，步人世、居居于于，向故园、管领光风，归来似。
元	侯善渊	《酹江月》	初心奉道，望功高、仙举超腾碧落。岁久年深心反复，不觉情迷萦缚。伏虎铜绳，降龙铁索，系住踏云脚。难为出路，永沉千丈寥壑。临危受苦推谁，请无决断，悔恨当初错。意欲修真名利恼，酒色财气俱著。家计不成，修行退堕，至死无捞摸。劝君省悟，免烦两个担阁。
元	王冕	《初夏闲兴》	支颐坐鸿蒙，隐隐窥太古。我生尚无怀，于焉事巢许？两曜如过客，万汇皆逆旅。寒去暑复来，谁宾复谁主？齐物不足论，有酒且容与。推窗看游云，山花坠红雨。
元	王国器	《踏莎行 金盆沐发》	宝鉴凝膏，温泉流腻。琼纤一把青丝坠。冰肤浅渍麝煤春，花香石髓和云洗。玉女峰前，咸池月底。临风细把犀梳理。阳台行雨乍归来，罗巾。
元	完颜从郁	《西江月 题邯郸王化吕仙翁祠堂 中州乐府案此》	壁断何人旧字，炉寒隔岁残香。洞天人去海茫茫。玩世仙翁已往。西日长安道远，春风赵国台荒。行人谁不悟黄梁。依旧红尘地陌上。
元	王吉昌	《风入松》	乾坤营魄炼阳精。摄离坎煎烹。九还七返神功用，定氤氲、气象推行。日月照临满室，和二物，产琼英。器成常静体无倾。饱浩气轻清。内全得一真灵显，露元初、模样圆明。不在地天机彀，超物外，任纵横。
宋	释原妙	《偈颂六十七首》	谈玄谈妙，说性说心。攒花簇锦，巧妙尖新。如麻似粟，从古至今。莫不皆是乘虚接响底汉，倚草附木精灵。山僧虽是他家种草，决定不向遮里藏身。
元	王旭	《临江仙 寿张都运父》	瑞气充闾朝不散，欢声浮动庭槐。九天邀下寿星来。歌翻白云调，酒泛紫霞杯。八十康缰谁得似，仙风摆落尘埃。斑衣人是栋梁材。他时黄阁上，同看碧桃开。
元	舒＊	《沁园春》	闲处如何，也堪吟诗，也堪弈棋。想白衣送酒，谁如元亮，白鹅换字，谁似羲之。濠上观鱼，云间呼鹤，此乐人间未易知。平生性，喜不为酒困，常带书痴。尽教步武天池。且赢得、闲身一会嬉。便朝登金马，何裨世教，暮趋玉殿，安救时危。赫赫功名，堂堂事业，不博先生这肚皮。休瞒我，任官高禄厚，也要些儿。
元	周权	《百字谣》	水连天碧，更山光蘸绿，春醅初泼。不尽长淮平似掌，漠漠乱云堆雪。彩笔留诗，画船载酒，曾醉沙头月。胜游历历，输他鸥鹭能说。犹念歌吹楼西，执红牙度曲，那时留别。一片离愁天共远，目送征鸿明灭。杨柳春初，梅花雪后，旧梦还消歇。多情如许，教人添几华发。
元	王哲	《风马令》	意马擒来莫容纵。长堤备、铛滴玎。被槽头、猢狲相调弄。攒蹄举耳，早临风、铛滴玎。椿上缰儿紧缠。这回你铛滴玎。待驯良、牵归白云洞。逍遥自在，更不肯、铛滴玎。
元	侯善渊	《玩华胥》	冒啸古风溪月。晃耀太虚澄彻。美盼清圆，不见又还重缺。光接。光接。玉桂寒林冰洁。
元	黄溍	《开元宫》	谁使藏舟一夕移，红楼翠幕未全非。曾闻帝子乘鸾去，疑有仙人化鹤归。烟径月明瑶草歇，石坛露冷碧桃稀。赤栏桥畔多时立，闲看杨花作雪飞。
元	吴景奎	《过临平》	舟过临平后，青山一点无。大江吞两浙，平野入三吴。逆旅愁闻雁，行庖只鲙鲈。风帆如借便，明日到姑苏。
元	丘处机	《喜迁莺 炼心》	要离生灭。把旧习般般，从头磨彻。爱欲千重，身心百炼，炼出寸心如铁。放教六神，和畅不动，三尸颠蹶。事猛烈。仗虚空一片，无情分别。关结。除缧绁。方遇至人，金口传微诀。顿觉灵风，吹开魔阵，形似木雕泥捏。既得性珠，天宝勘破，春花秋月。恁时节。鬼难呼，唯有神仙提。
元	王哲	《满庭芳 邵公杨公为家缘拘击告词》	论饥寒，公来问，中怎奈爷娘。牵儿绊，妻室恼愁肠。卦分明有说，田正、震地清凉。南看，前一点，何不时详。琅。序至，金木水，火放炎光。然见真景，本有舒张。睹红霞出入，开后、慧刃挥钢。花绽，系接引，永永满庭芳。
元	张野	《满江红 题钓台 君房侯霸字也。子陵有  君房》	钓台千尺，问谁曾占断，一江新绿。试拜先生眉宇看，何地可容荣辱。遥想当年，故人邂逅，以足加其腹。书生常事，可怜惊骇流俗。应恨惹起虚名，平生正坐，误识刘文叔。笑杀君房痴到底，燕雀焉知鸿鹄。万叠云山，一丝烟雨，比得三公禄。高风千古，冷香聊荐秋菊。
元	马钰	《清心镜 赠＊县小杨仙》	修行人，先禁眼，见他妇女，不宜顾盼。牢擒捉、意马心猿，休缓缦缓缦。我人除，事情简。清贫柔弱，逍遥散诞。谨遵依、国法天条，永不。
元	陈基	《次韵钱伯行飞云楼小集怀王季野》	为惜春光一半过，如渑美酒泛金波。共知此会情偏重，独恨平生饮不多。鼓瑟欲终仍缓节，投壶才罢即高歌。却怜燕子楼中客，苏小桥边奈乐何。
元	张翥	《临江仙》	羡杀渔村无畔岸，茫茫杨柳蒹葭。雨余秋涨没汀沙。惊鸿投别渚，浴鸟坐沉槎。残日篱头闲晒网，垂髫来卖鱼吓。得钱沽酒径归家。一声横笛外，烟火隔芦花。
元	马钰	《踏云行 真武宫道士索》	真武藏机，真君弃假。荣华富贵须当舍。手持慧剑样三尸，龟蛇一气相迎迓。录应通明，神清幽雅。知白守黑些儿话。愿人省悟踏云行，好来。
元	许桢	《渔家傲 以上周咏先校旧抄圭塘款乃集本许桢》	万木凋零岩壑峭。一机消长观天道。松竹园亭时一造。谁敢诮。敲冰煮茗供谈笑。自负平生心矫矫。三闾何事形容槁。琴到无弦谁与操。怀我宝。相逢且赋渔家傲。
元	马需庵	《望海潮 寄保下胡仲明》	流年如电，归心似水，求田问舍悠悠。蚁穴蜂衙，燕巢鸠计，元龙久厌拘囚。回首羡沙鸥。待清风北渚，明月南楼。奈世事多艰，此身天地一虚舟。青衫白发堪羞。岂儒冠误我，命压人头。太学三年，京华十口，算来依旧淹留。别后几经秋。想音容渐老，文采风流。安得浮香亭上，羯鼓。
元	许有壬	《忆秦娥 和希孟张中丞韵》	山人笑。人间不识山间妙。山间妙。岚光浮动，半江残照。移文莫待山英校。烟霞曾结三生好。三生好。白云深锁，葛洪丹。
元	王冕	《寄东邻唐彦常》	桐木散阴邻屋壁，子居巷东我巷西。绣衣耀日轻拂袂，白马蹑云新凿蹄。湖上笑歌多载酒，夜来归去醉如泥。春风又别四十日，安得看山同杖藜？
元	侯善渊	《西江月》	迷则身沉苦海，悟来月出西江。微风吹动桂花香。惊觉游仙一梦。鹤引鸾随甚处，家童笑指寥阳。玉牌金字号南昌。别是人间天上。
元	王冕	《素梅 四十》	今日开门见远山，炼师坛下列清班。看来都是梅花树，个个春风玉佩环。
元	沈禧	《踏莎行 追次云间王德琏韵，为施以和作香匣》	凤翅烟凝，鸦翎膏腻。湘云一片帘前坠。频呼小玉灌兰汤，金盆潋滟轻洗。翡翠窗前，合欢帐底。殷勤重把残妆理。拂开鉴对青鸾，芙蓉。
明	楚石梵琦	《和渊明仲秋有感》	皇天分四时，白露表佳节。最爱潭水清，犹如镜容彻。蟾蜍出复没，络纬声欲绝。静卧深夜起，仰观众星列。流水可嗟吁，附势非俊杰。身即大患本，家无长生诀。且餐篱下菊，兼吸杯中月。
元	陈孚	《太常引 端阳日当母诞不得归》	采采堂上簇兰翘。记生母，在今朝。无地捧金蕉。奈烟水、龙沙路遥。碧天迢递，白云何处，风急雨潇潇。万里梦魂消。待飞逐、钱唐夜潮。
元	谭处端	《忆王孙》	无无无有有无无。悟得无无便不愚。日月年时损壮粗。见元初。万道。
元	胡天游	《杨花吟》	吴江春水拍天涯，江上风吹杨柳花。花飞满空无处所，随风直渡吴江水。渡水随风太有情，萦花惹草恣轻盈。狂如舞蝶穿花径，细逐流莺度绮城。绮城楼阁连天际，杨花飞入千门去。飞去飞来稍觉多，纷纷如雪奈君何？珠帘绣箔深深见，舞榭妆楼处处过。楼中美人春睡起，愁见杨花思荡子。荡子飘零去不归，杨花岁岁点春衣。梦魂不识天涯路，愿作杨花片片飞。
元	王哲	《凤栖梧》	禀性清闲归寂寂。占得风程，云水长游历。搜出明珠频洗涤。更将霞彩重开剔。任坐任行还在觌。静里亲知，有个相寻觅。每每遭逢金露滴。
元	冯子振	《鹦鹉曲 至上京》	澶河西北征鞍住。古道上不见耕父。白茫茫细草平沙，日日金莲川雨。李陵台往事休休，万里漠长城去。趁燕南落叶归来，怕迤飞狐冷处。
元	元好问	《榆社硖口村早发》	瘦马长途懒着鞭，客怀牢落五更天。几时不属鸡声管，睡彻东窗日影偏。
元	刘志渊	《行香子》	妙道勤求。乐以忘忧。要蜗名蝇利心休。六空罢对，一气专柔。火无亏，水无缺，契添抽。百脉通流。四海周游。渐丹凝、清净光浮。虚无妙体，难碍难留。应无方，明物物，显头头。
元	杨维桢	《四景宫词》	金刀落雪瓜如斗，小殿风来水杨柳。凤窠长簟不成眠，窃饮君王千日酒。传宣今夜吹玉笙，十指红蚕捻轻手。三十六竿调未齐，小倚琉璃御屏后。
元	王冕	《金水河春兴（二首）》	神州何处见繁华，尽好当时富贵家。慷慨唤来黄字酒，丁宁将出紫帘车。春风袅袅穿杨柳，小雨冥冥度杏花。沉醉归来不知夜，又传清响按琵琶。
元	杨真人	《辊金丸》	三更里，根蒂固。玲珑现日端午。要返覆，泥里倒推车，便即时扬勃土。木金间隔腾鸟乌兔。刀圭至，汞铅聚。降满地白雪注黄芽，看玉华，
元	张野	《贺新郎 淮上中秋》	晚收残雨。喜晴空、冰轮飞上，月明三五。前岁钱塘江上看，去岁京华容与。今岁又、秋风淮浦。料得常娥应笑我，笑星星、鬓影今如许。空浪走，竟何补。此生此夜还知否。问几人、浪苍抖擞，衣裾尘土。独倚篷窗谁共饮，万象不分宾主。恍疑在、玉霄高处。系碎珊瑚未彻，见洪涛、千丈鱼龙舞。舟一叶，任掀举。
元	党怀英	《青玉案》	红纱绿春风饼。趁梅驿、来云岭。紫桂岩空琼窦冷。佳人却恨，等闲分破，缥缈双鸾影。一瓯月露心魂醒。更送清歌助清兴。痛饮休辞今夕永。与君洗尽，满襟烦暑，别作高寒境。
元	王哲	《花心动》	渐渐东方，渐冲和鲜明，秀灵相接。渐次转迁南陆，阳晶炽赫。暑炎光晔。渐令西境金华聚，渐轮在北相凝浃。渐成悟，渐见四时，怎生拈捻。渐渐须臾岁业。渐别作仙家，景堪招摄。渐把气神炼，变真丹就上，愈加调燮。渐知行入前程路，渐分朗、足开云蹑。渐无做，渐高道成德猎。
元	杨维桢	《家仕叹》	小仕时为养，古有当会稽。岂能食其官，以官养旄倪。千金买作郡，万金收满车。三年递邮传，谁以民为家。
元	王冕	《梅花 其七》	疏枝照清浅，一见兴何饶？记得春风夜，题诗过断桥。
元	黄镇成	《舟过石门梁安峡》	书画船头载酒回，沧洲斜日隔风埃。一双白鸟背人去，无数青山似马来。天际雨帆梁峡出，水心云寺石门开。同游有客如高李，授简惟惭赋岘台。
元	王冕	《漫兴 其一》	诏布河流复，其功说贾生。岂因疏凿费？恰重战争名。军士虽然散，农人尚未耕。九州多禹迹，何日与君评？
元	元好问	《八声甘州》	玉京岩、龙香海南来，霓裳月中传。有六朝图画，朝朝琼树，步步金莲。明灭重帘画烛，几处锁婵娟。尘暗秦王女，秋扇年年。一枕繁华梦觉，问故家桃李，何许争妍。便牛羊丘陇，百草动荒烟。更谁知、昭阳旧事，似天教、通德见伶玄。春风老、拥鬟颦黛，寂寞灯前。
元	许有壬	《摸鱼子 中都饯荀平叔都事赴大都》	正荒寒似逃空谷，佳人又话离别。风低白草天无际，漠漠平沙如雪。心欲折。看落日飞鸿，一线明还灭。长歌激烈。把湖海襟期，关山风物，取次付弹铗。毛锥子，千古钻研搜。谁知更比鸠拙。仲宣不作登楼赋，闲杀一天秋色。珊佩。羡公去鸣驺，醉上长安陌。予怀转结。怕紫塞寒深，碧云暮合，酒醒见明月。
元	姬翼	《感皇恩》	未始出吾宗，波流变化。欲假方传又何暇。平怀本分，日用分明真假。更何劳向外、寻婴姹。八面玲珑，元无。今古商量未尝罢。据梧枝策，都付闲中谈话。宝珠无尽藏、谁酬价。
元	侯善渊	《满庭芳》	夜去明来，光阴迅速，四时催促人忙。浮生不久，谁肯细诮详。一向痴心妄想，贪冤业、不觉无常。形归土，三魂七魄，逐景任飞?谁无生与死，一人一个，难躲难藏。忽然省悟，因此做风狂。管甚前街后巷，行歌舞、坦荡宽肠。逍遥处，哩哩，落魄有何妨。
元	王哲	《定风波》	里闲人户外闲。方游历白云间。射日临光景媚，前明朗见昆山。得怡然诸争略。，中珍宝好跻攀。里金花开馥馥，馨透过玉门关。
元	杨维桢	《新来子》	君王有隐疾，掩鼻即生嗔。何处新来子，樊姬不妒人。
元	王冕	《归来 其一》	归来人境异，故里是他乡。坐阅红尘过，愁多白发长。关山云渺渺，江汉水茫茫。世事何多感？凭高又夕阳。
元	王恽	《感皇恩 送子初中丞赴燕，时予在真定宪司座》	灯火夜阑珊，故人相对。忘尽南窗引书睡。情谈，时带少年风味。门前霜月炯、停吟。湖海相望，金兰交契。白发中年能几会。明朝赵北，又是摇摇风旆。一杯还到手、休辞醉。
元	陈基	《听歌水调有感》	江流清复清，江草接江亭。何人歌《水调》，余韵入青冥。歌者不知苦，听者有余情。坐令离别客，白发镜中生。
元	马钰	《黄鹤洞中仙 俗卜算子  继重阳韵》	得遇无思算。自是能明彖。极谢风仙特地来，把我专专唤。要脱轮回难，锻炼神光灿。真乐真欢永没愁，愿作云霞伴。
元	陆仁	《水调歌头 玉山名胜集》	露冷广寒夜，唤醒玉真愁。银桥忆得飞度，曾侍上皇游。一曲霓裳按罢，两袖天香归后，人去已千秋。笑倚金粟树，斜插玉搔头。忆钱塘，今夜月，也如钩。题诗欲寄红叶，又怕水西流。谁把琵琶弹恨，愁绝多情司马，不是在江州。醉饮玉山里，有雾绕飞楼。
元	杨维桢	《寿岂诗》	有桥洋洋，在堂之阳。岂弟君子，令德不爽。文文如，衡其锵。酌以旨酒，以燕乐我父兄。瞿叔孝友，寿岂孔箴。有谖奕奕，在堂之北。岂弟君子，令德有赫。饮御我族，以及我宾客。瞿叔岂弟，班裳赤舄。寿且乐康，田尔令德。注：满左边换王注：左王右忽。
元	侯善渊	《益寿美金花》	灵元恢鄂。满目风光虚倚托。落落无涯。飘入瑶宫散宝华。通玄慧口。面启南轩观北斗。宝洁凝然。一粒明珠滚上天。
元	张之翰	《南乡子 和秋岩重阳》	红树挂斜阳。秋满淮南甓社乡。古往今来多少恨，萦肠。写作诗词四五行。酒熟胜鹅黄。直待西风醉一场。说与多情篱畔菊，留芳。青女能悭。
元	王哲	《满庭芳》	选子奇瑰，依时耨种，自然生发灵苗。风滋雨润，渐渐引枝条。长就方能刈，池隍沤、日变青稍。令人羡，新鲜净洁，款款起皮。须教。轫作线，织成密布，一任槌敲。待伊家熟软，裁剪缝缭。做就仙袍甚稳，谁能挂、唯我堪消。成功行，六铢衣换，方显尔功超。
元	乔吉	《水仙子》	冷无香柳絮扑将来，冻成片梨花拂不开，大灰泥漫了三千界，银棱了东大海，探梅的心噤难挨。面瓮儿里袁安舍，盐堆儿里党尉宅，粉缸儿里舞榭歌台。
元	刘敏中	《蝶恋花 益都冯宽甫号雪谷，尝为江南廉使，》	，香味不可言，诚佳品也。感荷作长短句，寄之一笑带上乌犀谁摘落。方响匀排，不见朱丝约。一个拈来香满阁。矮炉翻动松风壑。几日余酲情味恶。七碗何须，一啜都醒却。两腋清风无处着。
元	周砥	《次韵介之梦山中》	松花金粉落春晴，白鹤看棋如客行。疏雨竹窗缘是梦，隔林茶臼只闻声。繁华久困心何得，澹泊相遭思亦清。不有鹿门高世志，山中几日道能成。
元	马钰	《战掉丑奴儿 赠醮首刘大官》	彭城兄弟皆官样，富贵之家。酷好荣华。未解回心悟落花。路途差。吾亲若肯搜玄理，别有生沁悟落花。路途差。吾亲若肯搜玄理，别有生涯。炉炼丹砂。大药烧成迸彩霞。泛仙槎。
元	马钰	《洞中天 全真庵丹井》	穿凿须当二九深。甘泉自有应清吟。更祈治病名丹井，相称山侗普济心。人听劝，作知音。重阳妙趣好追寻。紫芝气焰生形象，碧眼真如上宝。
宋	王执礼	《湖山纪游》	吴山东南秀，葱郁盘帝城。西湖据其趾，御气通波心。余膏被草木，蔚眼皆欣荣。晨天宇穆，惠风汎初晴。春色正妍妙，放怀共扬舲。中流入汗漫，旷阔无埃氛。湖光挟山渌，倒射玻璃青。丝管响空翠，楼观森峥嵘。献酬杂歌啸，烂漫纷醉醒。取乐固莫并，兴怀一何深。缅惟昔三贤，精爽日以沈。但余画像在，尚想鸣佩襟。希古秉微尚，崇鸦摅恬情。羌予翳蓬藋，无复修正组缨。淡泊自有得，荣华非所欣。舍舟纵散策，逸兴生崚嶒。白云引遐眺，碧岫延深登。幽期浩无涯，忽到静者门。长松有令姿，流水无俗声。绝磴猿可呼，出谷莺始鸣。乃知物外境，兹象本不惊。逝耶初无将，至耶亦无迎。便将谢尘鞅，兹焉支颓龄。山鸦接晚翅，落日催行縢。归欤赋新篇，聊复记吾曾。
元	顾瑛	《游天池》	萦纡白云路，窈窕青山联。秋风吹客衣，逸兴良翩翩。扪萝度绝壁，蹑蹬穷层巅。崖倾石欲落，树断云复连。两峰龈牙门，中谷何廓然。大山屹堂堂，直欲摩青天。小山亦磊落，飞来堕其前。阴阴积古铁，粲粲开青莲。神斧削翠骨，天沼涵灵泉。玉龙抱寒镜，倒影清秋县。忆昔张贞居，寄我琳琅篇。逝者不可作，新诗徒为传。举酒酹白日，万壑生凄烟。幽欢苦未足，落景忽已迁。美人胡不来，山水空清妍。
元	王结	《贺新郎 子昭见和再用韵》	挟策干明主。望天门、九重幽，周旋谁与。斗酒新丰当日事，万里风云掀举。叹碌碌、因人如许。昨日山中书来报，道鸟能歌曲花能舞。行迈远，共谁伍。临风抚掌痴儿女。问人生、几多恩怨，肝肠深阻。腐鼠饥鸢徒劳，回首雏何处。记千古南华妙语。夜鹤朝猿烦寄谢，坑尘容、俗态多惭汝。应笑我，谩劳苦。
元	王吉昌	《水调歌头》	慧风扫魔障，宝剑剿轮回。内澄神息驱逐，甘露洒灵台。四象五行三一，聚鼎烟凝橐龠，鼓润发云雷。水泛金花折，火养玉莲开。应符数，合九六，契三才。资成健体，清风明月久追陪。杳杳冥冥精变，一混希夷道化，神用显恢恢。仿佛归极乐，咫尺玩蓬莱。
元	王冕	《素梅 十六》	疏花粲粲照寒水，玛瑙坡前春独回。却忆去年风雪里，吹箫曾棹酒船来。
元	杨维桢	《昭君曲》	胡雁向南飞，明妃西嫁几时归？胡酥入馔捐汉食，胡风中人裂汉衣。胡音不通言语译，分死薄命穹庐域。君不见越中美人嫁姑苏，敌国既破还陶朱。嗟嗟孤冢黄草碧，祗博呼韩双白璧。
元	冯子振	《鹦鹉曲 买臣负薪手卷》	赭肩腰斧登山住。耐得苦是采薪父。乱云升急澍飞来，拗青松遮风雨。记年时雪断溪桥，脱度前湾归去。买臣妻富贵休休，气焰到寒灰舞处。
元	马钰	《传妙道》	清心净意，通禅明道。逍遥乐、永无忧恼。纵狂歌，任下士，闻之大笑。笑则笑，怎知得，内貌忒好。待异日、行满功成，管决有紫书来到。
元	王处一	《满路花 寄朝元公》	深蒙频见召，惊悚可奔驰。三州缘未尽，不能离诸方主醮，叨忝度群迷。忽承佳翰至，不久亲来，再同一话玄微。善称扬、大道根基。开发众心疑。前程关要处，谨精持。玄珠收得，时复饮刀圭。宝华圆满后，透过晴空，玉京别有佳期。
元	马钰	《清心镜 赠华亭十殿试》	尹虞卿，樊祖训。明仲季蒙，子恂子润。汉卿共、信仲官人，乃清河一姓。程德容，李汉臣。十个吾侪，尽皆文俊。劝诸公、名利灰心，早修。
元	谢应芳	《莫春陪周明府过顾将军祠下立碑》	黄天荡上将军树，树下数家人姓顾。行人遥指若堂封，往事犹论麾扇渡。新祠画藻烟雾湿，古木垂萝鬼神护。长州县令枉高盖，短褐巢翁曳双屦。海棠正落胭脂雪，山瓶为酹金盘露。柱头老鹤作人语，道旁驯雉随车驻。《吴趋》一曲歌未了，蜀魄数声春又莫。金戈铁马尚酣战，白羽清风复谁睹。看碑莫怪客如云，彼君子兮真可慕。
元	王哲	《特地新 劝世》	骋俏多能，身呈体段。把衣衫、频频脱换。穿茶枋，入酒店，总夸好汉。蓦然遇天高，这精神早减了一半。奉劝风流，惺惺早断。保元阳、休教紊乱。稍回头，开道眼，金莲长看。玉花放，异香来，吐光明，满宽炳。
元	舒＊	《风入松 雨后偶成》	纱厨过雨晚凉生。枕簟不胜清。冰肌玉骨元无汗，香风回，深院语流莺。翠幌光摇绛蜡，画堂暖泻银瓶。玉筝牙板接新声。云髻宝钗横。银丝脍细江鳐脆，扬州月，照我醉吹笙。旧事十年犹记，壮怀此日堪惊。
元	行端	《一步一纷烦》	落日照江村，秋花艳欲燔。芒鞋遥路客，一步一纷烦。
元	王哲	《瑞鹧鸪》	堪当姹女嫁丁郎。认得婴儿住癸房。幸有甲田知出入，不无兑地做炎凉。铅刀起处通神妙，汞剑开时仗慧钢。杀却三尸阴鬼尽，一团红焰覆琼。
元	王冕	《玄真观》	青冈直上玄真观，即是人间小洞天。花石掩光龙吐气，芝田散彩玉生烟。莓苔满路缀行屐，杨柳夹堤维钓船。仙客相逢更潇洒，煮茶烧竹夜谈玄。
元	白朴	《水调歌头 咏月》	银蟾吸清露，白兔捣玄霜。青天万古明月，中有物苍苍。想是临风丹桂，费尽斫云玉斧，秋蕊自芬芳。印透一轮影，吹下九天香。怪霜娥，才二八，减容光。蛾眉几画新样，晚镜为谁妆。见说开元天子，曾到清虚仙府，一曲听霓裳。何事便归去，空断舞鸾肠。
元	王恽	《水调歌头 文卿提刑自陕西按察改授河东，其》	乐府水调歌头，以答雅意一峰华不注，东望雨冥冥。黄云画角，回首客舍又幽并。喜按西来佳耗，闻道东山未老，双鬓为谁青。经济有公论，且莫叹飘零。杏花吟，山色句，尽称停。平生风味不浅，聊尔写襟灵。步冷东垣秋水，坐对汾亭夜月，两地若为情。合作碧箫曲，留待醉时听。
元	袁士元	《满庭芳 寿朵罗歹元帅》	菊后秋深，梅边春近，江天积雨初晴。日湖南畔，光现老人星。尽道元戎公相，今朝里、福寿相仍。当华诞，黄麻诏下。万里被恩荣。生来真活佛，心田一片，宽厚和平。好贤哉乔梓，雍肃家族。顾我寒书客，经年里、眼特垂青。情欢处，新词一曲，把酒祝长生。
元	倪瓒	《东林隐所寄陆征士》	寝扉桃李昼阴阴，耕凿居人有远心。一夜池塘春草绿，孤村风雨落花深。不嗔野老群争席，时有游鱼出听琴。白发多情陆征士，松间石上续幽吟。
元	马钰	《清心镜》	头如蓬，面如垢。万事俱忘，心无尘垢。恣情慵、放肆婪耽，乞残馀展手。幸知无，宁著有。无无亦无，神丹无漏。访蓬莱、功满三千，得缦。
元	冯子振	《鹦鹉曲 溪故事》	非熊无梦淹留住。吕望八十钓鱼父。白头翁晚遇文王，闲煞溪蓑雨。运来时表海封齐，放下一钩丝去。至今人想像筌，靠藓石苔矶稳处。
元	许有壬	《清平乐 瓶梅》	胆瓶温水。一握春如洗。斗帐怯寒呼不起。娇滴粉云香里。谁教浅笑轻颦。恰如镜里传神。不用瑶天雪月，眼前琼树常新。
元	陈孚	《开平即事二首》	百万貔貅拥御闲，滦江如带绿回环。势超大地山河上，人在中天日月间。金阙觚棱龙虎气，玉阶阊阖鹭鹓班。微臣亦有河汾策，愿叩刚风上帝关。
元	马钰	《清心镜 叹前非》	初出家，访道友。恰似猛虎，下山游走。未曾经、锻炼顽心，轻触著哮吼。炫多能，夸好手。抄录名方，专行拯救。平胃散、虽则全无，穷气。
元	杨维桢	《投来使》	读书不负万乘君，焉敢挟策干侯门。极目姑苏暮云暗，濯足洞庭秋水浑。千金不意市骏骨，一饭岂期哀王孙。我今拂袖且归去，高卧桐江烟水村。
元	钱应庚	《春草碧 次韵酬复孺》	折冲尊俎谈兵略。还记五湖船，烟波约。东邻有客归来，应讶山翁瘦如鹤。问讯旧玄都，今非昨。当年锦里依稀，青山似削。天地一蘧庐，从栖泊。西园长记前游，乘兴重来看阑药。白首友于情，同忧乐。
元	许有壬	《浣溪沙 游善应》	崖上留题破紫烟。岩前沦茗挹清泉。烂游三日酒如川。有水有山高士宅，无风无雨小春天。人间真见地行仙。
元	元好问	《清平乐》	香凝娇聚。玉立临春树。细看司花留意处。都在轻匀浅注。相逢南陌东城。有情只似无情。说与新来憔悴，莺儿不解丁宁。
元	王冕	《送宇文子贞》	郊居暂辍簿书劳，尚植忠良翊圣朝。风月一坛光滟滟，天人三策锦飘飘。清声足重江潮望，直笔宁辞馆阁招。洛下诸郎竞才俊，岂能无意说渔樵？
元	舒＊	《水调歌头 时杨溪避兵》	饱来石上卧，醉向水边吟。山灵不管闲事，容我尽登临。山外猿啼鹤唳，世上虎争狼斗，此地白云深。今古一杯土，天地亦何心。隔茅庐，尘万丈，不相侵。林泉自有佳处，石溜假鸣琴。汉室煌煌大业，唐代昭昭正绪，此理细推寻。高咏出山去，草木亦知音。
元	侯善渊	《诉衷情》	一天清秀一溪云。风月近为邻。琴剑酒棋书画，随分乐天真。竹篱映，草堂新，静无尘。朝菌不见，满目琼花，间隔灵椿。
元	蒲道源	《太常引 送赵参政西城别筵》	相君今日已登程。暂车马，驻西城。尊酒若为情。且唤取、双歌送行。远山颦蹙，秋波凝伫，清泪也盈盈。便有遏云声。怎留得、前头旌。
元	姬翼	《水龙吟》	万尘诸累重重，一时颖脱如悬解。青鞋拄杖，鹑衣百衲，沿身轻快。南北东西，浪萍风梗，去留何碍。许昂簪笑傲，行歌立舞，萦心事，无纤芥。不问壶天境界。更谁分、区中方外。如云似水，优游散诞，纵横自在。转首襟期，世缘空幻，到头终坏。待他时兴尽，云霞堆里，结无为会。
元	明本	《行香子》	玉殿琼楼。金锁银钩。总不如、岩谷清幽。蒲团纸帐，瓦钵磁瓯。却不知春，不知夏，不知秋。万事俱休。名利都勾。翼攀缘、永绝追求。奚山作伴，云月为俦。但乐清闲，乐自在，乐优游。
元	牧常晁	《梧桐树》	学道人，知端的。要须认取元初一。休外寻觅。初因一成形质。配合阴阳生万物。此身实自玄元出。
元	杨云鹏	《登濮州北城》	层城高绝一攀跻，岁杪临风客思凄。烧入马陵秋草黑，雁横雪泽莫天低。陈台事往人何在？曹国川遥望欲迷。牢落壮怀谁与语？疏林残照乱鸦啼。
元	周权	《清平乐 怀古》	残山剩水，陌上多尘土。此地当时分汉楚。俯仰几番今古。暮云野树苍茫。秋风荒草沙场。极目寒鸦归外，数家篱落斜阳。
元	曹方父	《清平乐 碧梧苍石图 珊瑚网名书题跋卷八》	断肠肠断。愁满斜阳岸。远水遥山情浩漫。春燕参差秋雁。夜长闲梦空成。离魂不遇君卿。月转梧桐有影，天高河汉无声。
元	丁鹤年	《春日海村（三首）》	地僻嚣尘远，人稀习俗淳。花时恒独往，随意踏晴春。斑竹过头杖，乌纱折角巾。萧然多古意，何愧葛天民。
元	卢挚	《踏莎行 尧山堂外纪记其本事云，杜妙隆、金》	因题踏莎行於壁雪暗山明，溪深花藻。行人马上诗成了。归来闻说妙隆歌，金陵却比蓬莱渺。宝镜慵窥，玉容空好。梁尘不动歌声消。无人知我此时情，春风。
元	冯尊师	《苏武慢》	试问禅关，参求无数，往往到头虚老。磨砖作镜，积雪为粮，迷了几多年少。毛吞大海，芥纳须弥，金色头陀微笑。悟时超、十地三乘，凝滞四生六道。谁听得、绝相岩前，无阴树下，杜宇一声春晓。曹溪路险，鹫岭云深，此处故人音。千丈冰崖、五叶莲开，古殿帘垂香袅。免葛藤丛里，婆娑游子，梦魂颠倒。
元	刘志渊	《木兰花令》	两弦中，藏真造。阴阳返复，坎离颠倒。二气驱驰入炉灶。烹煎按候，药林不耗。异香馥郁风飘渺。金花吹绽，结成圆宝。净明实相非草草。虚空一样，大光融照。
元	杨维桢	《易水歌》	风潇潇，易水波，高冠送客白峨峨。马嘶燕都夜生角，壮士悲歌刀拔削。徐娘匕，尺八铦，函中目光射匕尖。先生地下汗如雨，匕机一失中铜柱。后客不来可奈何，十三小儿面如土。太傅言议谋中奇，奇谋拙速宁工迟。可怜矐目旧时客，击筑又死高渐离。滈池君，璧在水，龙腥忽逐鱼风起。沧海君犹祖遗策，孰与千金买方士。呜呼荆卿虽侠才，侠茸之死心无猜。君不见文籍先生卖君者，桐宫一泄曹作马。
元	尹志平	《道无情 依韵别沁州长官杜师》	未达难通天令。谁解洞中生静。道在有无间。隔千山。去住绝疑心定。任运逍遥随命。终日不迷南。更何参。
元	许古	《眼儿媚 以上二首见中州乐府》	浊醪?得玉为浆。风韵带橙香。持杯笑道，鹅黄似酒，酒似鹅黄。世缘老矣不思量。沈醉又何妨。临风对月，山歌野调，尽我疏狂。
元	马钰	《战掉丑奴儿》	前生不种今生福，求乞街前。冻馁。心似汤锅沸煎。愿哀怜。明明舍一文钱与，暗暗还贤。最大因缘。自古慈悲总做仙。不虚言。
元	张玉娘	《玉楼春 春暮》	凭楼试看春何处。帘卷空青淡烟雨。竹将翠影画屏纱，风约乱红依绣户。小莹弄柳翻金缕。紫燕定巢衔舞絮。欲凭新句破新愁，笑问落花花不。
元	马钰	《捣练子 赠云中子苏铉》	云中子，是苏公，听予休要头松。顶华阳，巾九峰。当行化，代山侗。云游西北访崆峒。阐善缘，立教风。
宋	释原妙	《西隐接待师立山主请》	乌豆眼睛生铁面，直向孤峰顶上。将无米饭塞断天下衲子咽喉，固是家常，因甚更教人参个一归何处。
元	耶律铸	《南乡子 送人北行入燕作 永乐大典卷八千六百》	匹马赴严宸。将谓青云上致身。不是男儿容易事，风尘。水远山长愁杀人。离别若为情。雪暗西山泪满巾。还忆夜来分手处，天津。桃李无言。
元	姚燧	《浪淘沙 赠重阳奴》	初度菊花秋。霜水痕收。可知不肯离荆州。元就龙山风力软，破帽飕飕。今夕定开舟。涨水矶头。渊明解印去来休。梦绕橘斋新草阁，檀板轻。
元	马熙	《摸鱼子》	买陂塘旋栽杨柳，平堤检校公务。近来不用新沙筑，屐齿要深苔雨。兰艺渚。植桂树团团，宛在池中屿。堤应怨语。只有恨柔条，无情飞絮，日与我同趣。周垣下，杖策已蒙神许。瓜何用怀吕。丈夫志不期温饱，愧尔碧纱笼句。行且醑。听弦索迎风，吹入新翻谱。由今视古。对草绿西湖，裙腰一道，端合让西圃。
元	刘敏中	《清平乐 白芍药》	何年金屑。飞上玲珑雪。一树风情谁解说。只有盈盈夜月。牡丹红叶相夸。铅华各自名家。为向看花人道，此花不在铅华。
元	尹志平	《江城子 别樊山先天观道友》	先天欲别意沉吟。就清阴。散幽襟。酷暑全无，蚊蚋不相侵。清静安居堪久计，住一日，胜千金。此方道友果坚心。日相寻。演清音。访道崇真，通古更明今。九夏待予无以报，临去也，赠荒吟。
元	王逢	《近故（二首）》	近故儒林老，於予起叹嗟。清秋书柿叶，落日赋桃花。碑碣留吴满，云山向越赊。多情楚宫月，来照未栖鸦。
明	黄子澄	《闻李景隆败绩纪事》	仗钺曾登大将坛，貂裘远赐朔方寒。出师无律真儿戏，负国全身独汝安。论将每时悲赵括，攘夷何日见齐桓。尚方有剑凭谁借，哭向苍天几堕冠。
元	杨维桢	《答倪生德中来韵》	绮山才子才庸峭，素色成文似邵绫。待诏归来金马客，题诗寄去碧桃僧。画眉谁问张京兆，多病深怜马茂陵。昨夜西堂安梦好，惠连春思又新增。
元	王哲	《黄鹤洞中仙》	你待坚心走。我待坚心守。栗子甘甜美芋头。翁母同张口。开取四时花，绽取三春柳。一性昭然全得他，玉液琼浆酒。
元	张雨	《木兰花慢 和黄一峰闻筝》	尽弹筝仕女，会银甲，骤冰弦。看蝉影，莺声历历，鸿阵翩翩。哀音暮年多感，柰对花、对酒更闻鹃。却恐乘云飞去，缠头袅住非烟。乌丝缀谱倩陈玄。雅调为谁传。嗟江上峰青，湘皋木落，与挟飞仙。正须丝竹陶写，尽胜渠、槌拍事枯禅。莫负金尊皓月，难留锦瑟华年。
元	曹伯启	《水调歌头 用崔子由韵》	攀鳞年少志，未要叹羲娥。人生沧海一粟，何在两飞梭。多事蜂衙蜂穴，十载蜗蟠猬缩，勋业任蹉跎。触目世途险，举步强颜多。誓从今，陶颖事，罢研磨。丈夫功名谈笑，一曲饭牛歌。尽道权门炙手，自是臣心如水，犯露肯相过。袖手待真赏，未及鬓生皤。
元	王哲	《川拨棹》	四更里，瞥看牛斗光如。照遍满宽清虚，放尽灵辉凛冽。向东方也，玉花结。攒烛三山似电掣。熠耀如琼瑶屑。被这惺惺了了，一齐中宵盗窃。害风儿，怎生说。
元	王国器	《踏莎行 金钱卜欢 复古诗集五以上周咏先辑本》	暗掷龙文，寻盟鸾镜。龟儿不似青蚨准。花房羞化彩娥飞，银桥密递仙娥信。锦屋琼楼，薄情飘性。碧云望断红轮暝。珠帘立尽海棠阴，待温。
元	马钰	《登仙门 渐悟集卷下》	难也难也。舍家难也。绝爱憎，屏尘难也。处无为清静，有始终难也。譬如死，又何难也。论玄元，谈微妙，要人听也。但小童，肯来询也。使须当，开言路，与其进也。我不能，保其往也。
元	张玉娘	《卖花声 冬景》	衾重夜寒凝。幽梦初醒。玉盘香水彻清冰。起向妆台看晓镜，瘦蹙梅英。门外六花零。香袂棱棱。等闲斜倚旧围屏。冷浸宝奁脂粉懒，无限凄。
元	陈秀民	《送远曲》	谁令车有轮，去年载客西入秦。谁令马有蹄，今年载客过辽西。车轮双，马蹄四，念君独行无近侍。妇人由来不下堂，侧身西望涕沾裳。恨不化为双玉珰，终日和鸣在君旁。
元	王处一	《谢师恩 请观额度牒》	须知尘世光阴短。当种福兴仙观。浩劫长存功德案。添名注寿，补还愆过，出了阴司管。庆云缭绕恩无断。霞友云朋唤。共赏仙花香烂熳。流霞泛饮，醉归何处，宴息蓬莱馆。
元	马钰	《金莲出玉花》	蒲编线定。救苦成功生异景。热恼无忧。招引风来夏变秋。休言是草。虽则物轻人意好。感谢姜侯。惠我清凉免上楼。
元	李俊明	《酹江月 六月十四日感旧先生诞日》	仙风格，暂天教、作个人间浮客。白发光阴催老境，谁见摩挲铜狄。挥剑成河，曳戈却日，著尽回天力。黄梁梦觉，转头一段陈迹。休问花谢花开，春兰秋菊，总被风欺得。华表鹤来人换世，惟有眼前山色。偎径栽松，傍门插柳，笑比陶彭泽。晚凉月下，一尊聊永今夕。
元	刘秉忠	《点绛唇 梅》	策杖寻芳，小溪深雪前村路。暗香时度。更在清幽处。一见冰容，便有西湖趣。题新句。句成梅许。折得南枝去。
元	赵孟頫	《题耕织图二十四首奉懿旨撰》	白露下百草，茎叶日纷委。是时禾黍登，充积遍都鄙。在郊既千庾，入邑复万轨。人言田家乐，此乐谁可比。租赋以输官，所余足储峙。不然风雪至，冻馁及妻子。优游茅檐下，庶可以卒岁。太平元有象，治世乃如此。
元	谢应芳	《归故里》	忆昔走避兵，弃别乡井去。意将朝莫归，行行重回顾。安知逾一纪，方踏去时路。四郊皆蔓草，白日暝如雾。披榛访闾里，隔水拜丘墓。伤哉脊令原，黄蒿走狐兔。别墅破垣在，邮亭乃新作。邻儿二三辈，衡茅昼扃户。初若不相识，熟视肖厥父。坐久泣且言，为我话亲故。什九死兵戈，余亡不知处。其词吐未终，我泪已如注。对食不能餐，相期归蚁聚。吾将语吾儿，卖书买农具。归耕滆上田，宜若乌反哺。吾其正丘首，此心庶无负。
元	王冕	《梅花易洞为胡伏臣赋》	梅花拥林屋，潇洒极静深。清风散余香，皓月登虚阴。中有学古人，坐窥天地心。神机一感动，妙化不可寻。持诚问先民，羲皇有余音。
元	刘因	《人月圆》	自从谢病修花史，天意不容闲。今年新授，平章风月，检校云山。门前报道，麴生来谒，子墨相看。先生正尔，天张翠幕，山拥云鬟。
元	谭处端	《临江仙》	虚幻浮花休苦恋，南辰北斗频移。暗更绿鬓尽成丝。百年浑似梦，七十古来稀。奉劝人人须省悟，轮回限到谁知。修行宜早不宜迟。从前冤孽罪，要免速修持。
元	王冕	《红梅 十七》	满湖水色净娟娟，正是春风二月天。醉后不知云尺屋，燕脂飞雨堕楼船。
元	王冕	《秋吟 其二》	菜叶绿满地，菊枝青过阑。有为遵古道，无论及时官。树影经秋减，湖光入座宽。门前旧矶石，闲却钓鱼竿。
元	谭处端	《如梦令》	日用灵光内锁。保护真心不破。金玉得凝澄，生死无由近我。功果。功果。归去独携云朵。
元	马钰	《挂金索》	一更里，端坐慢慢调龙虎。运转三关，透入泥丸去。龙蟠金鼎，虎绕黄庭户。这些儿工夫，等闲休分付。
元	倪瓒	《春日》	闭门积雨生幽草，叹息樱桃烂熳开。春浅不知寒食近，水深唯有白鸥来。即看垂柳侵矶石，已有飞花拂酒杯。今日新晴见山色，还须拄杖踏青苔。
元	邵亨贞	《贞溪初夏（六首）》	绿阴桑柘满高原，白水蒹葭接远村。江上人家无俗事，轻舟载网过柴门。
元	元好问	《金菊对芙蓉》	银烛摇红，兽烟喷翠，正小春时候，爱日和融。玉法日生英杰，天付与、道骨仙风。文章冠世，词倾峡水，笔扫秋虹。更福寿无穷。喜克家有子，孙又英雄。算人问何物，可以形容。除非后夜团圆月，年年共、皎洁相同。捧卮寿，殷勤，满泛金钟。
元	梁寅	《玉阶怨》	团扇且弃置，夕气凉转添。流萤点鱼钥，陨叶近虾帘。罗衣旧恩赐，不令珠泪沾。
元	王冕	《过山家》	松风吹凉日将宴，山家蒸梨作午饭。阿翁引孙牵犊归，破衣垂鹑不遮。勾镰插腰背负薪，白头半岸乌葛巾。喜渠胸次无经纶，白石烂煮空山春。见我忘机笑古怪，不学当时野樵拜。自言无处著隐居，仅得门前溪一派。好山两岸如芙蕖，溪水可濯亦可渔。白日力作夜读书，邻家鄙我迂而愚。破瓶无粟妻子闷，更采黄精作朝顿。近来草庐无卧龙，世上英雄君莫问。
元	邵亨贞	《浣溪沙 早春》	残雪楼台试晚晴。锁香帘幕酿微酲。浅寒灯市有人行。别院金刀裁白，谁家银烛度瑶筝。早春天气已关情。
元	马钰	《无梦令 五更寄赵居士》	一鼓孤眠内守。宝陆用云耕透。密种紫芝苗，自是洞天无漏。无漏。无漏。坎虎离龙交媾。
元	王恽	《江神子 金朝遗风，冬月头雪，令僮辈团取，》	宴娱宾，谓之撇雪会。去冬无雪，今岁初白如此，灯下喜赋此词，录奉达夫，且应撇雪故事，为一觞之侑也小窗遥夜失冬严。觉春添。卷疏帘。掌许冰花，撩乱扑风檐。喜倒坐中儿子辈，争指似，谢家盐。一杯灯下醉掀髯。处穷阎。最情。万垅含春，江上麦纤纤。应笑冻吟苏老子，揩病目，认青帘。
元	马钰	《踏云行》	耳听金经，口餐玉饼。手持象管书心印。虽然事事竞相萦，真如不动常清净。欲要灵明，须磨内镜。居尘不杂真常应。真常应后显胎仙，胎仙。
元	马熙	《太常引 补和可翁四首》	园池多在魏公时。盛极自然稀。天遣可翁回。要扶起、台倾榭欹。圭塘如此，藕花无数，一笑领翁诗。帝里不须期。怕似、三司面皮。
元	李晏	《白云亭》	白云亭上白云秋，桂棹兰桨记昔游。往事已随流水去，青山空对夕阳愁。兴亡翻手成舒卷，今古无心自去留。独倚西风一惆怅，数声柔橹下汀州。
元	元好问	《一井金》	绿阴清书。雨茸梅子黄时候。华堂金兽。香润炉烟透。舞燕回轻袖。歌凤翻新奏。院静人稀，永日迟迟花漏。一杯为寿。笑捧处自传纤手。钗头花有。瑞草宜男。不愿金盈。不愿珠盈斗。惟愿董风，岁岁人长久。
元	姬翼	《木兰花慢》	选峰峦佳处，结茅屋，伴苍松。有药圃芝田，耕云钓月，香霭灵风。凭阑将观寰海，鼓洪涛、千丈接长空。几度蓬莱清浅，杳冥淆混云龙。三山圣种犹存，聋瞽辈，觅无踪。笑阿母蟠桃，安期遗枣，诱引儿童。任公巨缁好在，钩悬、五十引长虹。蹲坐三年不见，若鱼何日相逢。
元	马钰	《青莲池上客 俗青玉案攒三拆字  继重阳韵》	财宝俱捐也。忆些潇洒。真修无苟且。调畅，自然舒。马回公惹。炉炼丹难舍。功如冶。山侗成清雅。神彩，莫能摹写。马天高下。
元	丘处机	《玩丹砂 退道》	剑树刀山雪刃横。千磨百拷死还生。哀声流血苦难登。针刺著身犹害痛，钢夸性莫非疼。如何淫放不修行。
元	王哲	《南柯子》	白鹭江心立，乌龟水底钻。红鸡悲翠竹间攒。四件将来，锅内练成丹。五味调和美，重楼信任餐。充盈六腑得宁康。养就真神，跳跃入仙坛。
元	侯善渊	《武陵春》	太上混元真一，莹净若琼琚。清腾白云不卷舒。明见有中无。冷淡灵光空荡漾，变现总无拘。上下周流出六虚。一颗夜明珠。
元	王吉昌	《永遇乐》	智剑刚锋，百魔剿退，胆惊心颤。猛虎生擒，蛟龙活捉，撒起威神变。雷轰铁鼓，蛇飞金电，衮衮乱云喷霰。彻江海、洪浪冲翻，两兽正当死战。三山火迸，九天霞灿，罩笼宝藏光现。瑞色千条，黄金一点，壶鼎频频炼。烹成琼蕊，肌肤雪样，显出玉人头面。木童喜、相拉归来，异香满。
元	丘处机	《水龙吟 道运》	混元南岳初开，瑞云透出昆仑表。星移电转，阴升阳降，红光缥渺。鹤舞鸾翔，看乌龟共，赤龙蟠绕。尽鸿一气，烹成造化，神仙道，片时了。云散十方三岛，洞天深、月明风袅。此时占得，长生门户，遐龄体调。吟咏从佗，海移山变，石枯松老。伴烟霞独向，非非境外，恨知音少。
元	张可久	《人月圆 子昂学士小景 北曲聊乐府续集吴监》	西风曾放蓝溪棹，月冷玉壶秋。粼粼浅水，丝丝老柳，点点盟鸥。翰林新画，云山古色，老我清愁。淡烟浑似，以高祠下，七里滩头。
元	吕济民	《鹦鹉曲 太平乐府卷一》	朱颜绿鬓难留住。调弄了几拙讷的儿父。算光阴咫尺风波，恍着暮晴朝雨。怎禁他地久天长，睚不过暗来明去。望桃源雾杳烟迷，梦觉也玉人。
元	王冕	《伤亭户》	清晨度东关，薄暮曹娥宿。草床未成眠，忽起西邻哭。敲门问野老，谓是盐亭族。大儿去采薪，投身归虎腹。小儿出起土，冲恶入鬼箓。课额日以增，官吏日以酷。不为公所干，惟务私所欲。田关供给尽，鹾数屡不足。前夜总催骂，昨日场胥督。今朝分运来，鞭笞更残毒。灶下无尺草，瓮中无粒粟。旦夕不可度，久世亦何福。夜永声语冷，幽咽向古木。天明风启门，僵尸挂荒屋。
元	王冕	《送人上燕》	燕山三月风和柔，海子酒船如画楼。丈夫固有四方志，壮年须作京华游。京华名花大似斗，看花小儿竞奔走。蒲萄潋滟金叵罗，羊尾驼峰腻人口。知君慷慨非膏粱，生铜卧匣韬光茫。出门一笑颇自许，光范不用投文章。玉露红门天尺五，要为苍生说辛苦。得时便觅好官归，行道当依圣明主。我将细酿松花春，明年此时当迟君。迟君不问宦途事，要知伊傅何如人。
元	薛昂夫	《最高楼 暮春》	花信紧，二十四番愁。风雨五更头。侵阶苔藓宜罗袜，逗衣梅润试香篝。绿窗闲，人梦觉，鸟声幽。按银筝、学弄相思调。写幽情、恨杀知音少。向何处，说风流。一丝杨柳千丝恨，三分春色二分休。落花中，流水里，两悠悠。
元	姚燧	《满江红 送李景山使交趾》	六韶江山，十年厌、舟还辙。但只有、日南遐域，未尝持节。八月秋风来朔漠，燕然已没鞍鞯雪。料此时、铜柱瘴云收，无炎热。衔尺一，行宜决。烦重为，雕题说。道皇元威德，万方臣妾。直以越裳声教阻，千金装渠谁屑。要降王、明日共?轩，来金阙。
元	杨维桢	《春侠杂词（一十二首）》	关右新来豪杰客，姓字不通人不识。夜半酒醒呼阿吉，碧眼胡儿吹笔笛。
元	程文海	《摸鱼儿 次韵谢张古愚》	又山亭、一番春老，归迟黄鹤何许。殷勤天上乘槎客，还记渚鸥沙鹭。憔悴处。奈青镜难藏，一一都呈露。空庭细步。念一笑三年，相思千里，他日看嵇吕。西门柳，烟雨千条万缕。人夸张绪风度。谁知耸壑昂霄意，春树漫摇柔翠。杯满注。愿回寿松乔，一曲清如水。壶中得趣。问日丽扶桑，风来阊阖，应许共遐翥。
元	王冕	《漆树行》	东园漆树三丈长，绿叶花润枝昂藏。虫蚁不食鸟不啄，皮肤破碎成痍疮。野人摩抚重太息，受辱匪因临道旁。九天降气疏涩液，大家小家来取将。陶盆纸笼攒待满，手中白刃磨秋霜。况兼时令值肃杀，苟无正性安敢当？所愿天下尽光泽，岂辞一身多损伤？君不见西郊樗栎百尺强，薜荔裹缚蝼蚁房，此物安可升庙廊？
元	马钰	《清心镜 赠孙可道》	孙先生，能放下。兀兀腾腾，通真弃假。处心与、万物无私，略无些谄诈。乐清贫，得清雅。逗引灵童，惺惺洒洒。到如今、好结善缘，水云。
元	马钰	《系云腰》	昆仑山上丹阳子，真得得、遇风仙。今生相应前生约，访秦川。居地肺，结良缘。离清坎静水生火，婴姹睡，虎龙眠。神凝气聚灵光现，驾云轩。透祥烟。去朝元。
元	王哲	《金莲堂 俗惜黄花藏头 拆起各字》	家自悟。今观睹。扶风安手脚，未知门户。鬼作乖疏，下如何做。人来、金相觑。里为谁主。风语汝。还婴儿复?，宝瓶牢固。圣说因缘，系能结慕。真洪登云路。
元	王哲	《满庭芳 於京兆府学正来彦中处觅墨》	毛颖归余，楮生从我，陶泓三事奇瑰。陈玄不止，尚未得相陪。日夜搜神定思，在何处、多隐文才。谁堪访。高明上士，唯有彦中来。浑材。如见慧，便教磨出，云浪恢恢。书灵任宝篆，救苦消灾。愿使家家奉道，人人悟、总免轮回。成功行，前程路稳，同去宴蓬莱。
元	马钰	《金莲堂 俗惜黄花  藏头 拆起口字》	传心悟。中堪睹。婴娇并女姹。会封门户。灭更虫销，木相交做。事绝，财不觑。内个中主。从识汝。升火降自是，丹阳坚固。往与今来人，谁肯慕。子明通玄路。
元	王丹桂	《望蓬莱 寄张四秀才》	清河氏，听取此根原。自昔未逢超岸筏，而今又值下坡年。犹被世情牵。繁华境，虚幻不牢坚。休向梦中重作梦，便於玄上更搜玄。修补洞中。
元	王冕	《有感》	白发干戈际，青山黯霭中。沙虫联五马，袭三公。东海波涛黑，中原草树红。萧条岩谷底，谁信有春风？
元	蒲道源	《秦楼月》	宸京里。玉卮为寿龙颜喜。龙颜喜。天开盛旦，日膺繁祉。蛮荒凯奏风尘弭，群臣虎拜同归美。同归美。山呼万岁，太平天子。
元	邵亨贞	《浪淘沙 晚  过雨》	杨柳弄黄昏。不掩重门。长条尽是旧愁痕。独自倚帘看晚色，无限消魂。风雨小溪浑。春过三分。明朝燕又纷纷。唯有天涯芳怨，依旧王。
元	尹志平	《西江月》	我爱秋阳道众，人人谦让温和。终朝豁畅恣高歌。日用不分彼我。福地安居自在，松间闲步烟萝。先人后己行功多。永没非灾横祸。
元	张野	《木兰花慢 为李廷弼再举孙雏之庆》	正一阳道长，见佳气，拥青骢。是桐树生孙，桂枝结子，喜庆重重。东床几多痴福，算平生、乃祖积阴功。敢望成吾宅相，但休坠汝家风。今朝何必问穷通。满引紫金钟。看掌上擎来，玉明五岳，漆点双瞳。他年与君归老，向山、南北水西东。不怕斜阳醉倒，有人扶两衰翁。
元	马钰	《捣练子 赠张无尘先生》	擒云马，纵云骖。行歌蹈舞放婪耽。任傍人，笑我憨。明六六，悟三三。三三六六味香甘。广收拾，不属贪。
元	许有壬	《齐天乐 天津桥次韵》	深宫傅粉，江东主肥，鲜养成娇软。北望中原，自分秦越，尽付马蹂车碾。神州天远。笑六代封疆，一毫无展。更着荒淫，月明琼树照同辇。长虹谁驾千尺，要等闲尽跨，人海深浅。名袭东都，侯封违命，赢得兴亡流转。年光冉冉，又匹马南来，片时宫苑。独倚阑干，夕阳鸦万点。
元	许有壬	《太常引 速可行治具》	忍寒搜句意何如。正因我、腹焦枯。茶灶火慵嘘。高阳侣、元非姓卢。佳章联叠，新醅寥落，飞梦绕兵厨。新酿取来无。要亲与、梅花饯途。
元	黄澄	《卖花声 词品卷六》	人过天街，晓色担头红紫。满筠筐、浮光浪蕊。画楼睡醒，正眼横秋水。听新腔、一声催起。吟红叫白，报道蜂儿知未。隔东西、余音软美。迎门争买，早斜簪云髻，助春娇、粉香帘底。
元	马钰	《挂金灯 赠重阳师父侄王周臣》	绝攀缘，心上生光莹。朗然变化。无穷异景。这密妙、教贤省。内貌宜，手速整。悟后分凡圣。亘初灵明，火内正劲。锻炼出、清中静。
元	张伯淳	《望月婆罗门引 送徐容齐》	容斋平日，一身用舍系安危。儿童走卒皆知。谁料鲈鱼江山，忽忆故山薇。任西风别酒，月正圆时。性斋有诗。道扫舍，待吾归。二老相招如此，公论畴依。人生行乐，对佳水佳山何必归。公笑曰、归去来兮。
元	陈栎	《满庭芳 送陈德翁（原无翁字，据刻本补?》	标格冲夷，声名洋溢，德人泰宇春融。一团和气，还与伯淳同。成就灯窗弟子，今升擢、论铸颜功。弹冠兴，依稀贡禹，应聘教王宫。公家梅涧老，皋比戚畹，声振江东。矧诜诜胄子，得坐春风。自此先生升矣，班玉、文补山龙。充德量，薰陶宇宙，和气一团中。
元	元好问	《朝中措 永宁时作》	连延村落泣阳崖。川路到山回。竹树攒成风月，溪堂隔断尘埃。小亭幽圃，酴未过，芍药初开。驴上一壶春，主人莫厌重来。
元	刘敏中	《婆罗门引 送李士元之荆南提刑经历》	京华逆旅，转头岁月十年中。悠悠真赏难逢。牢落黄金已尽，仆马亦龙钟。但平生豪气，未减元龙。临江故封。吴与蜀，渺西东。此幕聊堪一笑，且叹途穷。扁舟南下，正霜落荆门江树空。诗有兴、说与飞鸿。
元	王哲	《红窗＊》	但为人，须仗福。莫慢天欺地，衣食自足。今宵却有个王三，伴父母独宿。也不往来无被褥。和衣睡，静中肯教动触。觉来后，愈觉清凉，唯。
元	邵亨贞	《阮郎归》	茂陵多病不胜秋。多情还倚楼。隔江何处泊离舟。有人歌远游。清兴在，此生浮。老来长是愁。西风吹梦白萍洲。旧鸥今在不。
元	马钰	《金鸡叫》	许我年时来入道。想贤家、心无虚矫。劝公早早家缘掉。稍稍迟迟、做出诸宫调。若肯回头保事好。乐清闲、持杯欢笑。抚琴月下沈香袅。搜获玄机，别有个金鸡叫。
元	马钰	《万年春》	奉劝人人，尘中莫竞锥刀利。心先已。勿欺天地。事在前头悔。欲免轮回，休望儿孙替。休垂泪。道家真味。把恩爱先锤碎。
元	侯善渊	《满江红》	春花秋月，古往今来暂时间。贵贱贤愚，曾经换几番。死生似蚁任循环。咫尺仙乡人不到，出尘径路，如隔万山。省悟归，真正恬然养素，自乐清闲。世事俱无染，一身清净，无为心定观。耀璧辉金向外看。迸万斛明珠，推出二关。太极宫中，凝结内丹。纯风馥奕透琅?万周流归一体，千真妙用，情无两般。混入中元界，笙鹤缥渺，瑞气盘桓。玉诏符空碧，名充仙举，科乘车驾凤鸾。
元	马钰	《蓬莱客 赠赵公》	当周急。惯曾为侣偏怜客。偏怜客。成人之美，自无障隔。遇予好把精微测。拯危救苦扶持溺。扶持溺。自然通道，气神和息。
宋	张士逊	《忆越州》	平湖八百里多奇，君曾纵赏无余遗。不知风月谁为主，夷犹未必如当时。
元	许有壬	《摸鱼子 赋鸡冠花，用明初韵》	笑山人木鸡心事，年来敛藏距。幽花细草聊娱目，小圃更无闲土。膏泽溥。岂天为司晨，偏与钟奇古。无人起舞。对寂寂园池，萧萧风雨，竦立为谁怒。三生梦，犹绕尸乡栖处。昂然几欲掀举。丹蹙锦头颅好，叶叶旧时毛羽。天已许。待海日升时，飞上桃都树。人间凝伫。看叫白东方，却来平地，千载不容腐。
元	侯善渊	《西江月》	不恋风花雪月，屏除富贵功名。刳心去志黜聪明。洗涤无知之病。破尽人门幻影，方通物外圆成。忘形遗照神凝。务本乐天知命。
元	侯善渊	《减字木兰花》	居家学道。两事不成担阁了。欲要修真。不染浮华半点尘。虚心实腹。只此登仙真轨则。功满朝元。金阙寥阳化羽仙。
元	王旭	《大江东去 登鲸川楼》	飞楼缥缈，疑行云、势压鲸川雄杰。宾主落成登眺日，正是炎蒸时节。把酒临风，凭阑一笑，忘尽人间热。四围烟树，万家金碧重叠。休问去棹来帆，南商北旅，欢会并离别。且向尊前呼翠袖，歌取阳春白雪。千古兴亡，百年哀乐，天远孤鸿减。酒阑人散，角声吹上明月。
元	张可久	《钗头凤 感旧和李溉之》	芳亭饮。仙帷寝。兰姬曾遗茱萸锦。苍凫舄。红鸾席。烟林凝紫，土花生碧。忆忆。
元	许有壬	《南乡子 赠轧二弦胡琴高才甫》	锦瑟思华年。底用嘈嘈五十弦。两线清冰千万调，能传。句句分明字字圆。高艺擅华筵。多少新声出自然。更着赵娘歌宛转，相联。消得诗人。
元	丘处机	《满庭芳 九日》	寒雁声回，园林色变，暮秋别是风光。练波横地，锦树映天长。过雨云山磊落，迎霜茂、金菊芬芳。佳辰会，千门万户，欢笑庆重阳。嘉祥。谁得遇，吾门四友，极味先尝。乃频沾清露，时倒霞浆。饮罢醍醐灌顶，归来后、月满虚堂。无愁思，陶陶快乐，酩酊入仙乡。
元	陆留	《清平乐 题碧梧苍石图 珊瑚网名书题跋卷八》	斜阳目断。秋晚芦花岸。去信来音俱散漫。阵阵新寒惊雁。愁将梧石描成。寄情只为思卿。笔下淋漓水墨，满空雨响风声。
明	楚石梵琦	《相家夜宴》	璧月未出金风凉，群乌哑哑鸣苑墙。西山高居帝左右，北斗正挂天中央。绣衣执乐三千指，朱火笼纱十二行。坐待更阑宾客散，萧斋自炷辟邪香。
元	许古	《行香子》	秋入鸣皋。爽气飘萧。挂衣冠、初脱尘劳。窗间岩岫，看尽昏朝。夜山低，晴山近，晓山高。细数间来，几处村醪。醉模糊、信手挥毫。等闲陶写，问甚风骚。乐因循，能潦倒，也消摇。
元	张野	《水龙吟 为中和提点寿》	袖中携得新诗，今朝来祝吾师寿。吾师何似，一生清净，淡然笃守。丹骨通明，霜髯潇洒，竹坚松瘦。更不须展放，寿星图画，自是个，希夷叟。忿欲贪痴那有。把玄关近来参透。黄芽白雪，玉炉金鼎，龙蟠虎走。九转功成，不妨笑傲，人间长久。待从师杖屦，八千余岁，肯相容否。
元	尹志平	《西江月 寄京师道友》	只为功亏行阙，故教不免东西。自从别后二年期。路转风尘万里。词寄燕山道众，听予至嘱休疑。外缘虽斡内忘机。免却前头懊悔。
元	魏初	《满江红 寄何侍御》	少日肝肠，云梦地、气吞八九。今老去，才疏计拙，百居人后。倦处收回行路脚，懒来噤却吟诗口。算从前、四十九年非，如回首。风与月，须长久。谁放我，成三友。笑官仓红腐，可堪痴守。倒凤颠鸾吾已矣，淋漓醉墨蛟虬吼。尽都门、冠盖拥红尘，青青柳。
元	刘敏中	《木兰花慢 赠贵游摘阮，时得名妾，故戏及之》	此声何所似，似琴语、更琅然。问太古遗音，承平旧曲，谁为君传。知音素蛾好在，只向人怀抱照人圆。一笑青云公子，不应犹有尘缘。松间玄鹤舞翩翩。山鬼下苍烟。正闭户焚香，流商泛角，非指非弦。华堂静无俗客，算风流、未减竹林贤。何日西窗酒醒，听君细泻幽泉。
元	长筌子	《鹧鸪天 冬》	一夜严凝作苦寒。头明六出落人间。彤云掺粉蛾飞舞，柳絮随风蝶往还。梅影瘦，竹枝弯。一丘湖玉倚阑干。何人助我丹青力，写入屏山子细。
元	王恽	《鹧鸪引 为乐籍张惠英赋》	秋水芙蓉镜里仙。一枝明玉濯烟鬟。莺初解语调柔石，柳不胜娇拂画阑。催叠鼓，按弓弯。楼心低月怯清寒。人生莫惜缠头锦，能得春风几度。
元	马钰	《凤栖梧》	范蠡张良当日悟。得宠还惊，防患寻归路。若恋功名尖险处。如何却得蓬庄住。或问扶风缘甚去。京兆风仙，远远亲来度。便觉灵明常有主。
元	杨弘道	《鹧鸪天 留赠元遗山 附见遗山乐府定风波词序》	邂逅梁园对榻眠。旧游回首一凄然。当时好客谁为最，李赵风流两谪仙。居接栋，稼邻田。与君诗酒度残年。飘零南北如相避，开岁还分陇上。
元	元好问	《水龙吟》	素丸何处飞来，照人只是承平旧。兵尘万里，家书三月，无言搔首。几许光阴，几回欢聚，长教分手。料婆娑桂树，多应笑我，憔悴似，金城柳。不爱竹西歌吹，爱空山、玉壶清书。寻常梦里，膏车盘谷，舟枋口。不负人生，古来惟有，中秋重九。愿年年此夕，团栾儿女，醉山中酒。
元	王哲	《＊心香》	坐杀王风。立杀扶风。只因伊、贪恋家风。争如猛舍，认取清风。好同行，好同坐，共携风。我即真风。你即倦风。小春天、总赖温风。将来雪下，怎奈寒风。窗儿里，六儿外，两般风。
元	萨都剌	《游会仙宫》	霏霏凉露湿瑶台，半夜吹箫月下来。山外春风将雨过，满庭撩乱碧桃开。
明	瞿荣智	《赋得姑苏台》	高台嵬嵬插天起，势压雄城三百里。云窗雾閤迷烽烟，日日吴王醉西子。
元	王哲	《啄木儿》	自卧自卧。西方憩息么。自佐自佐。灵台聚真火。发庚辛课。相应和。物物拈来都打破。元来现此一个。跳出后、无小无大。敲着后、不刚不懦。便却如这音声那。响玎铛明堂过。遇玲珑、共庆贺。
元	吴景奎	《满江红 归故居答杨润之》	袖拂西风，临古道、行行且止。遥指处、故园三径，归程十里。老虹青红疏雨外，远山紫翠斜阳里。更澄江、万顷白鸥轻，天连水。铜花锈，貂裘敝。空负了，平生志。慨几多往事，昨非今是。仙沉腰围缘底瘦，愁潘鬓影今如许。有元龙、百尺最高楼，君来倚。
元	王丹桂	《踏云行 杨德远求词》	道本无言，强求强索。与凭诗曲强分解。无初模样体真常，随机应物元纤碍。出入纵横，往来自在。目前一段光明快。君还言下敢承当，不移。
元	张雨	《柳梢青 题杨补之墨梅 以上二首强村丛书》	面目冰霜。逃禅正派，只让花光。怪底徐卿，为渠描貌，萦损柔肠。有谁步长廊。更折竹声中细香。酒半醒时，雪晴寒夜，月上西窗。
元	奥敦周卿	《【南吕】一枝花 远归》	年深马骨高，尘惨貂裘敝。夜长鸳梦短，天阔雁书迟。急觅归期，不索寻名利。归心紧归去疾，恨不得袅断鞭梢，岂避千山万水！
明	楚石梵琦	《燕京绝句（八首）》	玉带金符楼上钟，有材长恨不遭逢。一年一度桃花浪，身是凡鱼未化龙。
元	许桢	《摸鱼子》	买陂塘旋栽杨柳，闲人忙过曹务。山翁溪友来相贺，昨夜应时甘雨。舟泛渚。有茶灶相从，同过东西屿。鸥边自语。是午梦初回，余酲未解，七碗得真趣。神仙事，云海茫茫何许。何人岩下逢吕。诗家却有还丹诀，万景点成奇句。公自醑。且山水徜徉，莫考飞升谱。悠悠万古。看一片烟霞，四时风物，吾圃即玄圃。
元	李俊明	《鹊桥仙 刘君祥寿癸卯二月十五日》	岁方值卯，斗方指卯，卯月月圆时候。大家来把卯时杯。共与个、卯金为寿。一杯寿酒，一杯贵酒，更有一杯富酒。一杯留得贺添丁，见积善。
元	吴镇	《渔父 以上十六首见珊瑚网名画题跋卷九》	桃花波起五湖春。一叶随风万里身。钓丝细，香饵匀。元来不是取鱼。
元	王吉昌	《水龙吟》	乾坤利判阴阳位。朴散氤氲成器。母怀子腹，儿因母产，杳冥分瑞。体化成纯粹。廓神室、云收尘累。现风清月朗，金童飞舞，傲嘉山，景奇异。宴罢归来沉醉。到华胥，玉关犹闭。劈开璧帐，主人邀我，密传祖意。岂有三空，体显清净，圆明不二。放纵横自在，无萦无系，与虚空类。
元	邵亨贞	《齐天乐 申戌清明雨中感春》	离歌一曲江南暮，依稀灞桥回首。立马东风，送人南浦，认得当年杨柳。梨花过后。悄不见邻墙，弄梅纤手。绮陌东头，个人还似旧时否。相如近来病久。纵腰围暗减，犹未全瘦。宿酒昏镫，重门夜雨，寒食清明依旧。新愁漫有。第一是伤心，粉销红溜。待约明朝，问舟官渡口。
元	刘敏中	《清平乐 西野内翰奉使寄示佳篇累幅，三韩山》	吟之乐，而忘其涉之劳，固群子之所尚也。披赏之余，辄敢用清平乐韵少答雅贶，且以奉旋旆一笑云云窗月户。水秀山奇处。画里二三千里路。一步哦诗一住。诗中却也思家。寄来满纸烟霞。办了皇华事业，做成冷淡生涯。
元	张昱	《赠沈生还江州》	乡心正尔怯高楼，况复楼中赋远游。客里登临俱是感，人间送别不宜秋。风前落叶随车满，日下浮云共水流。知汝琵琶亭畔去，白头司马忆江州。
元	谢应芳	《一翦梅 寿安玄卿》	一色苍然两河翁。年也相同。月也相同。六年湖海共飘蓬。烟也溟蒙。雨也溟蒙。移家今住葑门东。朝也相从。暮也相从。何当归隐旧山中。桃也春风。李也春风。
元	李齐贤	《浣溪沙 早行》	旅枕生寒夜惨凄。半庭明月露凄迷。疲僮梦语马频嘶。人世几时能少壮，宦游何处计东西。起来聊欲舞荒鸡。
元	张之翰	《水龙吟 伯庸近以乐府贺余新居，未及裁答。》	情，不能无语，仆因用前韵奉饯，且为后凯还日，把杯一笑也。去年鞍马东来，为予尝说辽阳好。而今风物，战尘低暗，阵云高绕。幕府抡材，纵横健笔，似君元少。看灯前草就，捷书一纸，飞奏入、龙楼晓。遥望蓬莱霭，问何如、日边琼岛。雁来时候，霜风凄紧，应思归早。万里西州，双亲虽健，众雏犹小。怕区区，但了平日心事，约山间老。
元	郭翼	《漫兴（九首）》	侧闻朝家置史馆，须得班马出群材。揭公已老欧阳死，近者何堪为总裁。
元	姬翼	《满江红慢》	万论千经，俱涉猎、欲求真觉。验古今行迹，移在口头浑错。不向心中团练就，多生浩劫空牢落。会本真、神口未能言，何方学。无一物，空索索。常清净，通寥廓。下功夫涵养，不须挥霍。白雪阳春谁与和，村歌社酒争跳跃。看牛毛、如许几人知，同麟角。
元	白朴	《绿头鸭 洞庭怀古》	黯销凝，楚天风物凄清。过黄陵、山长水远，古今迁客伤情。渺澄波、聚鱼曲港，浣纱人去掩紫荆。洞庭晚、荻花风细，秋月照茅亭。一壶酒，浇平磊块，问甚功名。买扁舟、安排归去，五湖烟景谁争。等闲携、弄瓢西子，恍惚遇、鼓瑟湘灵。看尽娇颦，听残雅奏，暮云江上数峰青。舵楼底，香芹鲜鲫，还似越中行。闲身好、浮家泛宅，聊寄平生。
元	王冕	《山中》	雨过百溜鸣，云消众山出。鸟啼松径深，来往无车辙。幽居少人事，足以养吾拙。读书故无用，徒然较优劣。辟世岂云迂？自与桃源别。
元	明本	《行香子》	无物思量。万虑皆忘。坐两班、大众禅床。粗衣遮体，粝饭充肠。有一函经，一佛像，一炉香。功课寻常。道行非狂。爱山中、白昼偏长。翠苔岩洞，绿竹山房。有一天风，一天月，一天凉。
元	马钰	《养家苦》	养家苦，喜相违。常常思想死生危。怕从前，火院围。修行好，处无为。神珠光彩透帘帏。现灵童，相貌威。
元	元无名氏	《塞鸿秋》	爱他时似爱初生月，喜他时似喜梅梢月，想他时道几首西江月，盼他时似盼辰钩月。当初意儿别，今日相抛撇，要相逄似水底捞明月。
元	胥鼎	《阮郎归 寄李都运有之 中州乐府》	人情冷暖共高低。疏慵非所宜。老夫碌碌本无机。闲教造物疑。形木槁，鬓丝垂。山林先有期。故人只道挂冠迟。此心应不知。
元	许有壬	《水龙吟 至顺癸酉九日秋与亭赋》	一亭飞出层霄，昔人似为登高办。双眸千里，茫茫宇宙，滔滔江汉。一片秋光，青山红树，断云斜雁。想人生尘世，难逢开口，但酬节、何多汉。细数年年今日，误清欢、半因羁宦。迩来心事，无惭猿鹤，更齐鹏。华发新添，黄花任笑，乌纱频岸。且一尊倾倒，不须醉后，把茱萸看。
元	王恽	《满江红 复用前韵有怀西溪梁园之游》	书剑梁园，忆曾是、青游客。宫苑废、三山依约，绿云红雪。好在西溪王老子，留连醉尽花时节。记尊前、金缕唱新声，忘筝铁。襟韵合，曾衰歇。消客气，歆情说。尽暮年心事，风霜孤洁。一片黄流翻晚照，回惊吴楚东南坼。偶追思、往事叹余生，长年别。
元	尹志平	《瑞鹧鸪》	为人幸遇教门兴。折莫因循着世荣。节食减眠神自爽，忘情去欲气偏清。暂时戒慎离灾苦，久远行持出死生。奉劝高明宜省悟，闻身强健早修。
元	元好问	《江月晃重山 初到嵩山时作》	塞上秋风鼓角，城头落日旌旗。少年鞍马适相宜。从军乐，莫问所从谁。候骑才通蓟北，先声已动辽西。归期犹及柳依依。春闺月，红袖不须。
元	马钰	《清心镜 喜今是》	法烛儿，任来。无我无人，烟消火灭。专修个、忍辱神仙，肯是非分别。无嗔怒，无喜悦。拍拍塞塞，满怀冰雪。自然得，心地清凉，怎教。
元	王吉昌	《醉桃源 破军》	破军雄镇北方阴。牢封地户深。真风高卷锁猿心。氤氲气制禽。三田贯，五神钦。元胎体变金。群魔离位九阳临。功成耀古今。
元	王冕	《南阳闸下》	十月黄河道，舟行浊水泥。今晨见清浅，不觉散凄迷。云转山腰断，天连野色低。可知茅屋近，忽听一声鸡。
元	张翥	《临江仙 次韵山村先生赋柳》	摇荡春光湖上路，多情偏识倡条。画船系在赤阑桥。花飞人别处，绿暗雨休朝。恼乱东风扶不起，空怜燕姹莺娇。舞衣香冷董娇娆。相思无限恨，犹似旧宫腰。
元	杨维桢	《花门外》	大唐宇宙非金瓯，黄头奚儿蟆作虬。跳河蹙陇翻九土，惊乌夜半呼延秋。朔方健儿袖双手，战马嘶春舞杨柳。当时天骄不借兵，渭阙黄旗什来久。快哉健鹘随呼招，渡河万匹疾如飙。白羽若月弓干骄，弯弓射天落旄。於乎，健鹘有如许，徼功索花固其所。明年西下崆峒兵，壮士重忧折天柱。折天柱，唐无人，引狼殪虎狼非麟。空令汉女嫁非匹，穹庐夜夜愁寒云。
元	张伯淳	《木兰花慢 寿刘东崖》	记当年客里，是今日，奉霞觞。任厨传荒凉，风林震撼，乐自难量。别来岁华电走，又都门、我北尔南塘。我半百年已老，兄多四岁偏强。玉堂。满袖惹天香。凤阁样词章。看采帖题春，椒盘草颂，蓬矢开张。金瓯御屏简记，赋钧、寿域奏明光。后十五年再见，伴兄绿野徜徉。
元	王哲	《临江仙 大葫芦，先生出，常背此以贮酒也。》	每向街头来往走，谁人识此葫芦。长盛美酒岂须沽。时时真畅饮，日日不曾无。自是一身唯了事，相随肯暂离余。杖头挑起江湖。一船风月好，千古水云舒。
元	许有壬	《如梦令》	一片苍苔凿破。百折清泉分过。长日午阴圆，自挈胡床来坐。斯可。斯可。从此闲身属我。
元	顾瑛	《口占诗》	二月看看已过半，春雨尚尔不放晴。杨柳长堤飞鸟过，鸬鹚新水没滩平。
元	刘秉忠	《临江仙 桃花》	一别仙源无觅处，刘郎鬓欲成丝。兰昌千树碧参差。芳心应好在，时复问蜂儿。报到洞门长闭着，只今未有开时。杏花容冶没人司。东家深院宇，墙外有横枝。
元	王哲	《踏莎行 自咏》	人被钱迷，钱由人使。一来一去何时已。顽铜尚自有消磨，凡躯著甚逃生死。闻早回头，疾搜妙旨。细推休道无师指。腹中两路显然开，心头。
元	姬翼	《鹊桥仙》	天真灵种。华胥入梦。趣取人间无用。玄珠天府密封藏，誓不敢、红尘卖弄。麾军齐哄。声音迎送。饶取威严尊重。金毛披着上场来，却忘了。
明	王九思	《晴起》	旭照浮虚牖，清愁破殿颜。下床梳白发，开户见青山。心已寒鸥足，身如野鹤闲。杖藜寻旧侣，同过碧溪湾。
元	侯善渊	《黄莺儿》	欢喜欢喜。渐得清活计。透烟萝、湛湛圆明，照蓬瀛彻底。物外逍遥无拘系。任水云霞际。料家中指望还乡，我不去不去。
元	张宪	《赵集贤枯木竹石》	槎牙老树响天风，寂历幽篁泣露丛。惆怅玉堂旧公子，故家陵庙月明中。
元	王冕	《自崔镇至济州人情风俗可叹三十韵》	天阙星河近，关山道路长。断云依野树，归鸟傍斜阳。吊古添惆怅，伤时重慨慷。艰难衣带缓，辛苦毛苍。昨日辞崔镇，今晨过回梁。躲船荦愁确，打牵畏汪洋。舟子招呼急，商人问信忙。新州山顶上，沛县水中央。古昔英雄地，萧条战斗场。歌风传汉祖，决胜信张良。转首风云改，重瞻日月光。喜看新社稷，不问旧封疆。鱼鳖行官道，狐狸上庙堂，凄凄黄叶浦，漭漭白苹乡。提挈何狼籍，奔趋适诈狂。人伦俱丧失，风俗尽凋伤。白纻流吴曲，红花烂楚芳。礼仪从此废，廉耻竟何将？戢戢哀流落，纠纠俱暴强。郎官思卓鲁，牧守想龚黄。鹰隼锋棱劲，豺狼气势张。抚绥徒文饰，渔猎尽逃亡。东鲁书声寂，西秦客梦扬。可怜吾老大，那忍见凄凉。饥望家家火，愁悬处处肠。竞穿泥窟穴，争觅草衣裳。密雪团花大，飞冰就木僵。垂情徒郁郁，极目转茫茫。圣主春秋盛，贤臣事业张。愿言宣德化，四海一陶唐。
宋	释原妙	《颂古三十一首》	三十年来在梦中，生涯丧尽绝行踪。自惭一见桃花后，依旧漫天鼓黑风。
元	谭处端	《长思仙》	得还无。合虚无。湛湛澄澄有若无。元初无更无。理清虚。证空虚。一点灵源实若虚。光明彻太虚。
元	贡师泰	《送东流叶县尹》	江流东下县南迁，一簇人烟野岸边。荻笋洲青鸥鸟狎，杨花浪白鲚鱼鲜。印来聚吏排衙鼓，社到随民出俸钱。应是绣衣行部处，拦街齐颂长宫贤。
元	马钰	《玩丹砂 赠刘处玄》	无作无为道庶几。不须把钓坐渔矶。常清常净好根基。玉液通传心绝虑，金光溉济性忘机。处玄通妙合三机。
元	程文海	《满江红 送陈正义绣使将指江闽》	楚甸春浓，早重染、甘棠旧绿。天又念，海深江阔，达聪明目。汉使只今应遣十，周官自古须廉六。羡绣衣、遥映衮衣明，人如玉。论别恨，犹未足。还怕见，征车速。待相随千里，试骑黄鹄。无奈江山分去住，漫教风雪欺松竹。问使君、如肯酌红泉，寻三谷。
元	李齐贤	《巫山一段云 潇湘夜雨》	暗澹青枫树，萧疏斑竹林。篷窗夜雨冷难禁。枕故乡心。二女湘江泪，三闾楚泽吟。白云千载恨沉沉。沧海未为深。
元	杨维桢	《湖龙姑曲》	湖风起，浪如山，银城雪屋相飞翻。白鼍竖尾月中泣，倒卷君山轻一粒。浪中拍碎岳阳楼，万斛龙骧半空立。雨工騎羊鞭迅雷，红旗白盖蚩尤开，青娥鬓发红蓝腮。紫丝络头双黄能，神弦歌急龙姑来。
宋	赵福元	《沁园春》	珠斗阑干，银河清浅，梦籋帝关。见六丁拥道，一声传跸，翠幢舞凤，彩扇交鸾。寿祝天齐，神夸岳降，报到明朝重整班。璇星烂，有赤松黄石，雾凑苍坛。仙风绿鬓朱颜。才奏罢呼麟游海山。命飞琼步月，瑶台凝净，云英捣雪，玉杵光寒。鹤立芝庭，龟迎荷，鼎看翩翩彩袖翻。留春醉，醉何须归去，常在人寰。
元	柳贯	《次韵伯庸待制上京寓直书事因以为寄》	乌桓落日稍沉西，南极青山女堞低。马谷夏泉经雨涨，龙堆秋草拂云齐。一函祠检将升玉，万里丸封不用泥。儤直夜凉谈往事，乘车犹欲避鸡栖。
元	王丹桂	《上丹霄 本名上平西  用张子云韵》	得真闲，投真趣，傲萍蓬。任运命、否塞亨通。生涯寂淡，二十年罢倒金钟。头头返照，破昏蒙、灵鉴非铜。或游戏，红尘境，或栖隐，碧岩松。掌谭马、遗范馀风。驱驰造化，自然交媾虎和龙。上清仙举，要争魁。
元	凌云翰	《蝶恋花 杏庄为莫景行题》	一色杏林三百树。茅屋无多，更在花深住。旋压小槽留客醉。举杯忽听黄鹂语。醉眼看花花亦舞。风卷残红，飞过邻墙去。恰似牧童遥指处。
元	张野	《沁园春 为王彦博尚书寿》	佳气葱葱，喜事重重，福禄鼎来。记秋官重任，去年显擢，春闱宠渥，今岁安排。寿算绵绵，班资衮衮，逦相随到上台。人都道，不调和鼎，岂尽其才。眉间阴德纹开，应只为、惟刑之恤哉。看门闾高大，堪容驷马，儿孙昌盛，已种三槐。唤起琼姬，满斟玉露，官事无多且放怀。年年醉，对春回柳眼，雪晕梅腮。
元	张弘范	《浣溪沙》	山掩人家水绕坡。野猿岩鸟太平歌。黄鸡白酒兴偏多。幸自琴书消日月，尽教名利走风波。钓台麟阁竟如何。
元	王惟一	《西江月》	得一金丹事毕，休寻白虎青龙。泥文执象理难通。妙处非铅非汞。温养身心不动，满怀和气春风。顿然罔念又无功。还藉黄婆提董。
元	刘敏中	《阮郎归 寿太乙真人李六祖》	八千岁月作春秋。神仙第一流。笑看尘世等浮沤。家居麟凤洲。才八十，尽优游。细斟双玉瓯。醉邀明月与同游。西风莲叶舟。
元	刘敏中	《菩萨蛮 月夕对玉簪独酌 文津阁本中庵集六》	遥看疑是梅花雪。近前不似梨花月。秋入一簪凉。满庭风露香。举杯香露洗。月在杯心里。醉眼月徘徊。玉鸾花上飞。
元	元好问	《减字木兰花》	幕天度地。瑞腊香浓笙歌沸。白衣轻。鹤发童颜照座明。轻簪小珥。都是人间真富贵。好倩丹青。画与人间作寿星。
元	王冕	《山中杂兴 其三》	居山还有趣，地本无谋。相顾谁青眼？同盟尽白头。豺狼迷道路，猿鸟傍林丘。休问巢由乐，吾心自可求。
明	王九思	《浒西庄春日行乐词（四首）》	袅袅鸣仙佩，盈盈出洞房。盘云高髻子，叠雪绣罗裳。倚柱调鹦鹉，吹箫引凤凰。烟花春日暮，沉醉紫霞觞。
元	王哲	《行香子》	要饮香津，唾尽稠黏。净华池、神水相兼。东西浇溉，上下抽添。便景星呈，明月正，太阳迟。渐入亨通，方识甘甜。器珍成，不用锤钤。闲中转寂，静里加恬。得住晴空，居物外，出山尖。
元	吕济民	《鹦鹉曲 寄故人和韵 太平乐府卷一》	心猿意马羁难住。举酒处记送别那梁父。想人生碌碌纷纷，几度落红飞雨。瞬息间地北天南，又是便鸿书去。问多娇芳信何期，笑指到玉梅吐。
元	王冕	《梅花 其三》	十月霜风寒，山木俱摧折。独此冰玉姿，照影清溪月。
宋	释原妙	《偈颂六十七首》	大限九旬，小限七日。粗中有细，细中有密。密密无间，纖尘不立。正恁麽时，银山铁壁。进则无门，退之则失。如堕万丈深坑。四面悬崖荆棘。切须猛烈英雄，直要翻身跳出。若还一念迟疑，佛亦救你不得。此是最上玄门，普请大家著力。山僧虽则不管闲非，越例与诸人通个消息。
元	程文海	《摸鱼儿 寿燕五峰右丞 此首下原附五峰词不录》	记江梅、向来轻别，相逢今又平楚。东风小试南枝暖，早已千林烟雨。春几许。向五老仙家，移下琼瑶树。溪桥驿路。更月晓堤沙，霜清野水，疏影自容与。平生事，几度含章殿宇。隔花么凤能语。苔枝天矫苍龙瘦，谁把冰须细数。千万缕。簇一点芳心，待与和羹去。移宫换羽。且度曲传觞，主人花下，今日庆初度。
元	黄溍	《夏日漫书》	枕上初残柏子香，鸟声帘外已斜阳。碧山过雨晴逾好，绿树无风晚自凉。芳岁背人成荏苒，好诗和梦落苍茫。羊求何不来三径，门掩残书满石床。
元	方行	《过太湖》	震泽留遗号，行人指太湖。封疆连旧垒，形势压全吴。水落鱼龙蛰，天寒雁鹜呼。扁舟思范蠡，吾亦老樵苏。
元	元好问	《临江仙 张光甫家儿子咬驴》	膝上添丁郎小小，雏彩鹤初匀。书堂合与孟家邻。诵诗琴解，论学墨沾唇。头玉眉刷翠，更将秋水为神。看花留待百年春。金鞍南陌上，惊动洛阳人。
元	元好问	《感皇恩 张侯寿席此州乐府垂杨一曲方盛》	天外想春来，春来天上。乐府垂杨动新唱。扁舟西子，并与云帆无恙。五湖将底用，黄金像。水阁清深，晴楼萧爽。丝竹留教助清赏。松腴仙酎，万斛溪泉供酿。寿杯先领取、山中相。
元	元好问	《玉楼春》	吹台萧瑟行云暮。一带雨声连禁树。正当潘岳感秋时，又到杜陵怀古处。百年同是红尘路。行近醉乡差有趣。坐中谁是独醒人，我醉欲眠卿可。
元	关汉卿	《【南吕】四块玉 闲适》	旧酒投，新醅泼。老瓦盆边笑呵呵，共山僧野叟闲吟各。他出一对鸡，我出一个鹅，闲快活。
元	刘秉忠	《鹧鸪天 酒》	酒酌花开对月明。醒中醉了醉中醒。无花无酒仍无月，愁杀耽诗杜少陵。三品贵，一时名。众人争处不须争。流行坎止何忧喜，笑泣穿途阮步。
元	姚燧	《虞美人 牧庵即事为李元素作》	竹风吹落疏疏雨。纨扇收残暑。小轩蓦地细香来。莫是邻家早有木犀开。玉环穿耳谁家女。自献歌金缕。新声和彻紫檀槽。袖出乌丝才说要挥。
元	杨维桢	《新店民》	贞元天子愎且疑，贞元朝廷先谏司。吏格诏书虐征敛，天子九重殊未知。穷冬猎骑新店下，老氓不识天颜威。敢以刍荛动天听，不将瓜果徼私恩。内相贽，外相泌，知无不言言不欺。如何善言疾苦不如奇？
元	马钰	《玩丹砂 本名浣溪沙，赞师叔玉蟾普明澄寂和》	朴住虚无撮住空。岂分南北与西东。丹砂只在笑谈中。性命不由天地管，一声珍重别山侗。羽轮飚驾赴蓬宫。
元	蒲道源	《点绛唇》	深味遗编，无心禄仕求升斗。学惭师授。朱墨聊糊口。自笑疏顽，讵敢侪英秀。宁低首。五株门柳。闲袖春风手。
元	杨朝英	《梧叶儿》	檐头溜，窗外声。直响到天明。滴得人心碎，聒得人梦怎成？夜雨好无情，不道我愁人怕听！
元	王哲	《红窗＊》	刘悦道，诚有力。平等社，识来不识。便是道德根源，为清静利益。愿公早把良因积。向真道、心中寻觅。夸则夸，秤秆端停，且莫令点滴。
元	郭翼	《漫兴（九首）》	北山一士禅宗秀，烂熳交情只忆渠。每与王郎传诅楚，不同怀素学狂书。
元	尹志平	《道无情》	九九严凝冰结。山后朔风凛冽。西去意如何。道友一声珍重。慎勿使他心动。志气要平和。道无魔。
元	尹志平	《江城子 龙阳观冬至作》	六阴消尽一阳生。暗藏萌。雪花轻。九九严凝，河海结层冰。二气周流无所住，阳数足，化龙升。归根复命性灵明。过天庭。入无形。返复天机，升降月华清。夺得乾坤真造化，功行满，赴蓬瀛。
元	侯善渊	《满庭芳》	腊正风交，琼梅初绽，水寒冰洁严凉。雀临高树，鱼入碧潭藏。海净天空浩浩，玄珠降、烁凝祥。胎星现，清名播世，道德自昭彰。群仙皆喜聚，坛前谨谨，祝寿玄阳。金虬浚液，玉兽旋喷香。唯愿遐龄满寿，同天地、永劫延长。升仙处，鸾迎凤引，云步现虚皇。
元	袁易	《烛影摇红 春日雨中》	日日春阴，瑞香亭下寒成阵。凤靴频误踏青期，寂寞墙阴径。翠被堆床未整。睡初酣、风篁唤醒。几多心绪，鹊语难凭，灯花无准。得酒浇愁，旧愁不去添新病。吴绫题满断肠词，歌罢何人听。宝篆香消昼永。枭馀烟、萧萧鬓影。出门长啸，白鹭双飞，清江千顷。
元	杨维桢	《胭脂井》	井无水，荒龙倚。不知如，巴马子。仰天夜见黄姑星，水底喽喽话红鬼，长绳卷起天河水。井中人，不殉死，宫人斜在雷塘趾。
元	谭处端	《西江月》	寒后添些纸布，饥来展手巡街。残羹冷饭且充斋。柔弱清贫远害。万祸皆因心起，无心无祸无灾。自从心定守真胎。云水逍遥自在。
元	冯尊师	《沁园春 呜鹤余音卷三》	旷劫威音，顿悟之时，不假外缘。任腾腾兀兀，天涯海角，闲云野鹤，岂管流年。月下风前，逍遥自在，兴则高歌困则眠。回头处，落花飞絮，远水轻烟。本来无说无传，道乃强名岂有禅。这桃红柳绿，自然消息，何须扭捍，击竹拈莲。大相无形，真空非有，论甚纤毫与大千。石狮子，敢胡言貉语，说地谈天。
元	张雨	《茅山逢故人 句曲道中送友 案此下原有殿》	山下寒林平楚。山外云帆烟渚。不饮如何，吾生如梦，鬓毛如许。能消几度相逢，遮莫而今归去。壮士黄金，昔人黄鹤，美人黄土。
元	王丹桂	《行香子 自咏》	云水生涯。到处为家。远浮名、浮利浮华。三宫升降，上下无差。要结灵胎，收灵物，聚灵芽。清兴幽赊。此外何加。姿陶陶、畅饮流霞。大丹熟也，归泛仙槎。便曳琼琚。摇琼佩，戴琼花。
元	元好问	《八月并州雁》	八月并州雁，清汾照旅群。一声惊晚笛，数点入秋云。灭没楼中见，哀劳枕畔闻。南来还北去，无计得随君。
元	胡祗＊	《西江月 读通鉴唐太宗掊魏徵碑，有感而作》	晚食甘于粱肉，徐行稳似轩车。直须朝暮苦驰驱。指望凌烟高处。前日丰碑旌表，今朝贬妻孥。喜为正直怒奸谀。自古忠臣良苦。
元	许桢	《柳梢青》	山霁无岚。寻幽有屐，不用张帆。乐事关心，良辰修禊，元夜传柑。芳郊随处行庵。听驺导、担花几篮。洲渚凝妆，笙歌归院，好个江南。
元	元好问	《清平乐》	兰膏香聚。醉枕闻低语。一刻春宵水去。诉得离情几许。桃花红浅红深。五年烟草归心。留得一枝春在。争教绿叶成阴。
元	元好问	《鹧鸪天》	鹤驭来从玉帝前。笑谈勋业照凌烟。寿仙千百载，春在壶中别有天。香似雾，酒如泉。华堂冰雪映群仙。灵椿不老青松健，花里年年醉管。
元	凌云翰	《木阑花慢 寿侄云达时七下四日也》	问初秋明月，更一夕，十分圆。喜鸿雁行中，居然生子，眉目娟娟。只今年逾弱冠，遇生朝、刚要赋诗篇。莫学汝家痴叔，蹉跎已傍中年。博山风袅水沉烟。绛蜡照华筵。有檀板歌词，金尊劝酒，银甲弹弦。阶庭旧时玉树，正朱颜、绿鬓似神仙。丹桂不妨似窦，紫金还见如田。
元	刘因	《书事》	卧榻而今又属谁？江南回首见旌旗。路人遥指降王道，好似周家七岁儿。
元	乔吉	《卖花声 和黄子常韵 词品卷六》	侵晓园丁，报道娇红嫩紫。巧工夫、攒枝蕊。行歌伫立，洒洗妆新水。卷香风、看街帘起。深深巷曲，有个重门开未。忽惊他、寻春梦美。穿窗透阁，便恁伊唤取，惜花人、在谁根底。
元	元好问	《临江仙 赠仲经女子楚楚》	阿楚新来都六岁，掌中一捻娇春。诗中有笔画难真。芝香云作朵，鱼细锦为鳞。旧说张门多静女，更和灵照情亲。外家姓庞氏夸谈体遣孔兄。异时看小妹，林下谢夫人。
元	洪希文	《海棠春 剖瓜》	青门瓜地连芳草。富贵不来年少老。雨露不曾偏，颜色天然好。来就把并刀破。粟样生金圆颗颗。细味杜陵诗，慰我怀枯槁。
元	倪瓒	《闻竹枝歌因效其声二首》	钿山湖影接松江，橘叶青青柿叶黄。要写新愁寄音信，西风断雁不成行。
元	王逢	《江边竹枝词（七首）》	南北两江朝暮潮，郎心不动妾心摇。马沙少个天灯塔，暗雨乌风看作标。
元	丁鹤年	《暮春感怀（二首）》	杜宇声声唤客愁，故园何处此登楼。落花飞絮成春梦，剩水残山异昔游。歌扇多情明月在，舞衣无迹彩云收。东皇去后韶华尽，老圃寒香别有秋。
元	马钰	《玩丹砂 赠王刘二先生》	莫把修行作等闲。身闲不似放心闲。运行日月莫教闲。保养下丹无漏泄，方迁绛阙炼中丹。上灵宫满得三丹。
金	元好问	《梁县道中》	青山簇簇树重重，人在春云浩荡中。也是杏花无意况，一支临水卧残红。
元	元好问	《临江仙》	世事悠悠天不管，春风花柳争妍。人家寒食尽藏烟。不知何处火，来就客心然。千里故乡千里梦，高城泪眼遥天。时光流转雁飞边。今春看又过，何日是归年。
元	王冕	《吴姬曲 其一》	吴姬美，远山淡淡横秋水。玉纤软转绾青丝，金凤攒花摇翠尾。隔云移步不动声，骑马郎君欲飞起。欲飞起，楼上闲人闹如市。
元	许有壬	《渔家傲 访华雪严不遇》	水落寒林山骨瘦。湘江风细波纹皱。何处携琴何处酒。惆怅久。乱鸦啼断烟中柳。茅屋萧萧连瓮牖。半檐寒旭闲清昼。归路梅花香满袖。诗未就。青山笑我云回首。
元	王逢	《简陈韦羌员外（陈基敬初）》	幕府深严午漏迟，簟文帘影碧参差。总传白马陈从事，每念青袍杜拾遗。大地风尘忧未解，扁舟江海去无期。凉天雁叫芙蓉发，许奏军中鼓吹辞。
元	杨维桢	《周铁星》	周铁星，国上卿。谈申韩，为法经。钉棰杖，为国刑。千仓万库内外盈，十有三赋争科名。周铁星，鞭算箕敛无时停。开血河，筑血城。血战舰，血军营。刮民膏，嗍民髓，六郡赤骨填刍灵。齐云倚天一日倾，铁星亡国法当烹。尚将六郡金谷数，丐死万一充虞衡。呜呼！周铁星，十抽一椎百万钉，誓刳尔髅作溺罂。铁星碎，地启瞆，天开懵，
元	谢应芳	《逸庵诗为吴子明赋》	日高三丈馀，先生睡初起。淀山小湖边，草亭修竹里。消摇漉酒巾，傲兀烧香几。放鹤上晴霄，观鱼戏春水。世事了不闻，无劳洗吾耳。
元	王哲	《满庭芳 刘公索贤》	智慧皆全，痴顽总至，两般自是殊方。一能明哲，一个性迷荒。尽是灵中分定，各分别、此理昭彰。还知否，上人九窍，下没膏盲。彷徨。思这事，暗中积行，便得贤良。稍胡为做作，愚戆来匡。奉劝诸公速悟，行平等、永永清凉。真诚显，唯邀本有，前路仙乡。
元	邵亨贞	《浣溪沙 折花士女图》	折得幽花见似人。沉吟无语不胜春。采香径里生尘。浓绿正迷湘北渚，红不入宋东邻。一春幽恨几回新。
元	马钰	《苏幕遮 在南京乞化》	穿茶坊，入酒店。后巷前街，日日常游遍。只为饥寒仍未免。度日随缘，展手心无倦。愿人人，怀吉善。舍一文钱，亦是行方便。休知山侗无识见。内养灵明，自有长生验。
元	杨维桢	《江西铙歌二首》	繄龙兴，藩西江，二皈章，国骏庞。江有砥柱，胡为鸿流洚。勍蛮效尤，蟊贼内讧，三台映太微，国士俱无双。王旅啴，钲鼓纵纵，天威震赫群凶，八郡望风咸来降，武功既成毋从从，圣人南面殿万邦。注：左手右双维白金有章，维国之光。九鼎既峙，翕元化以张。大冶范金，吐景耀铓。螭纽龟，鸾翥凤翔。官臣实司之，植我皇纲。孰函且藏，启发祯祥。操挈系政柄，繄德是将。符节允合，人文昌荡。攘凶顽，时乃康。与国咸休，万年膺天庆。注：左虫右留。
元	长筌子	《瑞鹤仙》	岁华如转辇，叹世路忙忙，何日知足。锥刀竞蛮触。这浮名浮利，少荣多辱。谁能寡欲。解恬淡、天之美禄。把尘缘一旦纷飞，回首退藏岩谷。清福。松间步月，石上眠云，性如麋鹿。高歌一曲。闲吟罢，布棋局。听猿啼鹤唳，水绿山青，篱外风敲瘦玉。这真欢，夸古腾今，几人继续。
元	元好问	《临江仙 内乡北山》	夏馆秋林山水窟，家家林影湖光。三年间为一官忙。簿书愁里过，笋蕨梦中香。父老书来招我隐，临流已盖茅堂。白头兄弟共论量。山田寻二顷，他日作桐乡。
元	卢挚	《清平乐 元贞元旦 天下同文补遗》	元贞更号。日月开黄道。试看韶华何处好。击坏康衢父老。相将竹马儿童。崧高万岁声中。洛浦海花香里，人间第一春风。
元	马钰	《十报恩 赠李校尉》	一身便做个丹丘。於内常常云水游，离坎交宫真子午，甲庚易位没春秋。五行四象皆无用，三岛十洲却有由。功行无亏云鹤引，大罗天上列仙。
元	牧常晁	《梧桐树》	汞既心，铅即气。汞铅结就丹根蒂。产在西南地。坎离龙虎总由伊。性命阴阳只这是。劝君早留意。
宋	释原妙	《颂古三十一首》	眉毛罅里积山岳，鼻孔中藏师子儿。南北东西无限意，此心能有几人知。
元	马钰	《无梦令 赠蓬莱散人》	一志孤清守道。十地遍生芝草。百行谨行持，千日炼成真宝。真宝。真宝。万劫容光转好。
元	张翥	《摸鱼儿 王季境湖亭，莲花中双头一枝，邀予》	问西湖、旧家儿女，香魂还又连理。多情欲赋双蕖怨，闲却满奁秋意。娇旖旎。爱照影、红妆一样新梳洗。王孙正拟。唤翠袖轻歌，玉筝低按，凉夜为花醉。鸳鸯浦，凄断凌波梦里。空怜心苦丝脆。吴娃小艇应偷采，一道绿萍犹碎。君试记。还怕是、西风吹作行云起。阑干谩倚。便栽酒重来，寻芳已晚，余恨渺烟水。
元	查德卿	《一半儿》	海棠红晕润初妍，杨柳纤腰舞自偏。笑倚玉奴娇欲眠。粉郎前，一半儿支吾一半儿软。
元	周砥	《张公洞》	倏忽凿混沌，兹事岂其余。不知几何年，云古仙人居。嗟我至此为踌躇，洞天诸宫窅兮黑。试命烈火烛空虚，森森怪石相对立，如口欲语手欲抾前有。紫翠房，白云惣丹书。鹰扬燕舞化为石，芝田久矣不复锄。可怜仙人常恍惚，虽欲相从已超越。昆仑阆风吁太高，时亦幽潜到岩窟。青泥烂烂浮土润，绿髓涓涓映山骨。吾闻仙人不食而长生，何得有此盐米之空名。岂伊往来真戏耳，簸弄物化令人惊。颇疑壶公壶，楼阁中峥嵘。摩尼珠色常青色，千奇百怪谁所营。须臾眼暗烛欲尽，惟以拄杖相敲铿。松中漻漻呼我出，耳中微吟白玉笙。竦身欲上不可登，绠引鱼贯相支撑。归来此景若梦寐，俯仰宇宙惟清明。
元	王冕	《猛虎行》	去年江北多飞蝗，今年江南多猛虎。白日咆哮咋行人，人家不敢开门户。长林空谷风飕飕，四郊食尽耕田牛。残膏剩骨委丘壑，髑髅啸雨无人收。老乌衔肠上古树，仰天乌乌为谁诉？逋逃茫茫不见归，归来又苦无家住。老翁老妇相对哭，布被多年不成幅。天明起火无粒粟，那更打门苛政酷。折胫断肘无全民，我欲具陈述难具陈。纵使移家向廛市，破獍喧成群。
元	谢应芳	《吴下咏怀（八首）》	尽道从军好，封侯甚不难。羽书才奏捷，相府即除官。西日长安远，东风雨雪寒。此身知已误，依旧著儒冠。
元	姬翼	《临江仙》	酝酿长生天上酒，人间此味谁知。玉壶旋贮碧玻璃。时时供小饮，神彩更忘疲。好会襟期方外友，同餐火枣交梨。几回沧海变尘飞。三山归去日，携手步云霓。
元	马钰	《满庭芳》	山侗昔日，名利忙忙。身如著箭香獐。心似汤煎火炙，无暂清凉。万般忧愁思虑，为儿孙、恼断肝肠。不知苦，似游鱼在鼎，尚自游?因遇心方开悟，觉从前为作，尽是刀枪。唬得心惊胆颤，远离家乡。常析梦也不梦，敢生情、起念思量。人问著，觉浑身汗流，失措张惶。
元	元好问	《人月圆 卜居外家东园 案以上三首已见三卷本》	重风已隔红尘断，村落更年丰。移居要就，窗中远岫，舍后长松。十年种木。一年种谷，都付儿童。老夫唯有，醉来明月，醉后清风。
元	元好问	《被檄夜赴邓州幕府》	幕府文书鸟羽轻，敝裘羸马月三更。未能免俗私自笑，岂不怀归官有程？十里陂塘春鸭闹，一川桑柘晚烟平。此生只合田间老，谁遣春官识姓名？
元	张野	《沁园春 和人韵》	世路崎岖，世事纷更，年来饱谙。叹都城十载，霜侵老鬓，江湖万里，尘满征衫。应物才疏，谋身计拙，桂玉生涯岂久堪。乾忙甚，向是非丛里，不要穷探。禅机已悟三三。又何用、天庭似老蚕。羡养生有道，将从子隐，于时无补，只益吾惭。归去来兮，与君同醉，醉后扶持有小男。平生乐，在山前山后，溪北溪南。
元	张宪	《神弦十一曲》	朝行青溪曲，莫宿青岩阿。女萝施长松，白蘋依绿荷。神来水生风，神去水无波。朝云不为雨，夕露将如何。右宿阿。
元	侯善渊	《诉衷情》	阴阳返复勿令差。守正莫心邪。常进药炉丹鼎，龙虎动三车。收神水，炼精华。结灵砂。水晶宫里，玉兔金鸡，吐秀琼花。
元	钱惟善	《晚雨过白塔》	宋宫传是唐朝寺，白塔崔嵬寝殿前。夏雨染成千树绿，莫岚散作一江烟。苍苔门外铜铺暗，细柳营中画角传。寂寞葫芦宫井畔，野人拾得旧金钿。
元	谭处端	《忆王孙》	修行谁会把心降。赤凤驱将饮碧江。调引婴娇笑舞双。剔银?物物。
元	洪翼	《浣溪沙 上巳》	软翠冠儿簇海棠。砑罗衫子绣丁香。闲来芳径踏青阳。风暖有人能作伴，日长无事可思量。水流花落任匆忙。
元	虞集	《苏武慢》	一径通幽，画屏横翠，行到白云深处。世外蟠桃，井边佳橘，别有种萱瑶圃。檀板轻敲，素琴闲弄，奉献凤膏麟脯。舞翩翩、鹤发飘飘，仍是旧时仙母。君看取、华屋神仙，满堂金玉，此是蟪蛄朝暮。五色蓬莱，九秋鹗，别有出身之路。酒熟麻姑，云生巫峡，稽首洞天归去。任海波、清浅无时，何处绿窗云户。
元	王寂	《拙轩》	拙轩少也绝交朋，闭门坐断藜床绳。据梧手卷挑青灯，目力自足夸秋鹰。一行作吏负且乘，简书夜下催晨兴。心劳政拙无佳称，高枕缓带吾何曾。年来安东逐斗升，吻胶背汗疲炎蒸。到官簿领交相仍，临事自笑无一能。督责老掾询聋丞，日畏罪罟空凌兢。穷荒九月河水冰，玉楼冻合衣生棱。毡裘火炕寒不胜，呼吸未免髯珠凝。积忧蓄热邪上腾，阿堵中有轻云凭。临窗射日绝可憎，决眦泪霣长沾膺。初谓造物何侵陵，细思无乃示小惩。世医肤见浪自矜，肝胆岂易分淄渑。屏除嗜欲学山僧，此理盖出三折肱。斯文未丧信有征，天其使我双明增。要作楷字头如蝇，表乞骸骨归山陵。负郭二顷产有恒，堆盘苜蓿衣粗缯。醉眠床下呼不应，自许此着高陈登。饭余睡足搘枯藤，老眼细数云山层。
元	姬翼	《青杏儿 咏菊》	春夏竟芬芳。天怜此秘惜藏光。纷华落尽方开展，疏丛浅淡，孤标冷落，独傲秋霜。好在水云乡。无人知、见又何妨。赏心希遇陶元亮，新松相对，金英依旧，风逗天香。
元	王逢	《史骡儿（有引）》	虎帖耳，豹俯首，青天白日雷电走。尚食黄羊光禄酒，史骡曲曲春风手。萧王马蹴滹沱冰，亚父玉碎鸿门斗。凤凰铩翮蚌珠剖，赵女舍瑟，秦蛾罢缶。饮中八仙方下来，御沟溅赤花飞柳。君不见龙生逆鳞海岳寒，呜呼史骡乃敢干。和州孤臣说旧语，梨园弟子更新谱。
元	王哲	《西江月 四渎》	堪叹江河淮济，长长运渡迷愚。洪波急浪接天衢。只是西来东注。独我摇头不管，轮流玉液琼酥。三田浇溉结成珠。七宝山头便住。
元	许有壬	《鹊桥仙 同李云松宣慰过思齐，宣慰值出，书》	雪松仙客，箕山道士。来访思斋老子。思斋何处未归来，想只在、翠红乡里。风清月白，橙黄紫。一巷笙歌纷起。良宵不遇负佳宾，都不念。
元	白朴	《【双调】得胜乐 冬》	密布云，初交腊。偏宜去扫雪烹茶，羊羔酒添价。胆瓶内温水浸梅花。
宋	释原妙	《偈颂六十七首》	万法归一一何归，只贵惺惺著意疑。疑到情忘心绝处，金乌夜半彻天飞。
元	刘秉忠	《南乡子》	李杜放诗豪。万丈晴虹吸海涛。六义不传风雅变，离骚。金玉无言价自高。春日对春醪。短咏长歌慰寂寥。幽鸟落来花里悟，从教。彩凤飘飘。
元	冯子振	《鹦鹉曲 钱塘初夏》	钱塘江上亲曾住。司马不是村父。缕金衣唱彻流年，几阵纱窗梅雨。梦回时不见犀梳，燕子又衔春去。便人间月缺花残，是小小香魂断处。
元	郭翼	《漫兴（九首）》	瞿卢袁陆思清警，要我题诗来鹤亭。月下吹笙看舞影，竹中移栅护霜翎。
元	完颜＊	《蝶恋花 聚骨扇》	几股湘江龙骨瘦。巧样翻腾，叠作湘波皱。金缕小钿花草门。翠条更结同心扣。金殿珠帘间永画。一握清风，暂喜怀中透。忽听传宣须急奏。
元	白朴	《【小石调】恼煞人》	又是红轮西坠，残霞照万顷银波。江上晚景寒烟，雾蒙蒙、风细细，阻隔离人萧索。幺篇宋玉悲秋愁闷，江淹梦笔寂寞。人间岂无成与破，想别离情绪，世界里只有俺一个。伊州遍为忆小卿，牵肠割肚。凄惶悄然无底末，受尽平生苦。天涯海角，身心无个归着。恨冯魁，趋恩夺爱，狗行狼心，全然不怕天折挫。到如今刬地吃耽阁，禁不过，更那堪晚来暮云深锁。幺篇故人杳杳，长江风送，听胡笳沥沥声韵聒。一轮皓月朗，几处鸣榔，时复唱和渔歌。转无那，沙汀蓼岸，一点渔灯相照，寂寞古渡停画舸。双生无语泪珠落，呼仆隶指泼水手，在意扶柁。尾声兰舟定把芦花过，橹声省可里高声和。恐惊散宿鸳鸯，两分飞也似我。
元	马致远	《双调·拨不断》	酒杯深，故人心。相逢且莫推辞饮，君若歌时我慢斟。屈原清死由他恁，醉和醒争甚！
元	王哲	《王更令》	三更端，鼓声正。咚咚响，韵音转令鸣莹。其中便、现灵根，会通贤道圣。慢慢来回游捷径。传银箭这番，穿成雅令。用亲镝镝上红心，现。
元	朱唏颜	《庆宫春 送袁仲野归绍兴》	彩笔传歌，青衫提剑，幕中谁似风流。使檄联芳，宾筵接武，后尘每继清游。晓云春梦，试回首、星霜再周。仙曹书满，荐剡交推，一鹗横秋。扁舟乍可夷犹。一镜平湖，数点轻鸥。醉客疏狂，骚翁豪放，二公同是朋俦。仕而犹隐，料出处、胸中已筹。故山虽好，未许归来，一赋休休。
元	王冕	《墨梅 其三》	我家洗砚池头树，个个花开淡墨痕。不要人夸好颜色，只留清气满乾坤。
元	王冕	《客边 其四》	不学养生术，且为归隐谋。青山犹昨日，白发不禁狄。适兴须村酿，忘机狎海鸥。夜来何所事？欲上仲宣楼。
元	王逢	《登昆山寺谒刘龙洲墓》	阴厓鳖裙披，萧寺压其左。前无容马地，而公灵永妥。绰有高世风，荷臿誓埋我。恳恳中兴论，泛泛岳阳舸。竹西旌佩间，为士非琐琐。我来行吟久，顾影叹复坐。下上百年余，同遇时坎坷。疏岚冒川暝，归鸢跕跕堕。惄焉上孤舟，星流乱渔火。
元	张昱	《惆怅（五首）》	画船湖上载春行，日日花香扇底生。苏小楼前看洗马，水仙祠畔坐闻莺。碧桃红杏浑相识，紫燕黄蜂俱有情。惆怅繁华成逝水，尽归江海作潮声。
元	谭处端	《云雾敛》	做修持，休轻侮。认取云中，细细清清雨。净净冷冷灵芽吐。心外寻求，谩了虚辛苦。坐与行，卧与住。闲里闲搜，闲暇逍遥做。结就金花开玉户。一道光明，直射无为路。
明	王九思	《无题》	寂寞西风翡翠楼，黄昏斜抱玉箜篌。彩鸾影逐秦箫断，红叶心随御水流。天外行云难入梦，手中团扇易惊秋。愁来只恐嫦娥笑，明月疏帘不上钩。
元	王哲	《望蓬莱》	能下手，便晓这元元。为甚得通三一法，都缘悟彻五千言。立起本根源。重著脚，跳入水晶盘。唤出那人人不识，至今有自自扬掀。越越害风。
元	王丹桂	《踏云行》	世事纷纷，尘情扰扰。馀闲思想真堪笑。荣枯得失几时休，兴亡成败何年了。今日虽存，来朝难保。闻康认取无为道。修持功行两完全，携云。
元	杨维桢	《春波曲》	家住春波上，春深未得归。桃花新水长，应没浣纱矶。
元	倪瓒	《双调·新水令》	草茫茫秦汉陵阙，世代兴亡，却便以月影圆缺。山人家堆案图书，当窗松桂，满地薇蕨，侯门深何须刺谒，白云自可悦怡。到如今世事难说，天地间不见一个英雄，不见一个豪杰！?
元	杨维桢	《高楼曲》	高楼有独妇，白昼弹空桑。门前谁下马？不是五楼倡。
元	燕公楠	《摸鱼儿 答程雪楼见寄 附见雪楼乐府内》	又浮生、平头六十，登楼怅荆楚。出山小草成何事，闲却竹烟松雨。空自许。早摇落江潭，一似琅琊树。苍苍天路。谩伏枥衔长，衔园志短，岁晏欲谁与。梅花赋。飞堕高寒玉宇。铁肠还解情语。英雄掺与君侯耳，过眼群儿谁数。霜鬓缕。祗梦听、枝头翡翠催归去。清觞飞羽。且细酌盱泉，酣歌郢雪，风致美无度。
元	杨维桢	《宫词（十二首）》	北幸和林幄殿宽，钩丽女侍婕妤官。君王自赋昭君曲，敕赐琵琶马上弹。
元	杨维桢	《览古四十二首  其三十四》	世疑狄文惠，不知娄师德。娄公吾不贤，此意人未识。古来嫌忌间，吾道忧比迹。
元	杨维桢	《小游仙二十首》	元君赐觐素华台，酒饮龙胎五色醅。醉啖蟠桃三百颗，手怀遗核大如杯。女郎双双白玉床，对博宛在橘中央。青城不取态盈袜，闲赌萧家双凤凰。东华尘又起瀛洲，十屋今添第几筹？阿母西来骑白凤，蛾眉相见不胜秋。素华殿上玉垂帘，弃家妇来为何嫌。河上剑翁肝胆露，电光一道落妖蟾。麻姑今夜过青丘，玉醴催斟白玉舟。莫向外人矜指爪，酒酣为我擘箜篌。莲叶舟高河汉垂，黄姑玉女会佳期。玉清久入衙城洞，莫遣成都卖卜知。道人得道轻骨毛，飞度弱水能千遭。明朝挟至两浮岛，卧看沧洲戏六鳌。青丘书随雷电亡，尚作草木虫草荒。问渠甲子不能纪，但指绿睛双眼方。天上莨常宫又成，文章只数老玄卿。五云阁吏亦谪世，牛鬼少年专盛名。别来已及三百秋，游遍乾坤第十洲。不识家人今几世，明朝骑鹤过山头。日落海门吹凤匏，须臾海水沸如炮。船头处女来相唤，知是洞庭千岁蛟。青玉参差解管裁，琯中吹得凤凰来。嬴家楼头缥缈女，底用箫郎筑凤台。卖药相逢千岁公，蓬莱曾约祖龙东。空留一两黄金舄，不到蓬莱第一宫。曾与毛刘共学丹，丹成犹未了情缘。玉皇敕赐西湖水，长作西湖月水仙。西湖仙人莲叶舟，又见石山移海流。老龙卷水青天去，小朵莲花共上游。当时笑我去学仙，汝但求金与求田。不知昨夜城头鹤，问此无人识墓阡。青旄节卫翠云拼，按部东行过赤城。天家令急不敢住，折得七花归饭龙。东逾弱水赤流深，夜得桃都息羽旌。地底日回天上去，金鸡如凤自交鸣。金鹅蕊生瑶水阴，锦驼鸟鸣珠树林。上皇敕赐龙色酒，天乐五云流玉音。
元	侯善渊	《南柯子》	大道亲之远，玄机退未疏。太虚凝秀自如如。一派灵源，潋滟贯从初。北海鸾渝黑，南山凤染朱。翱翔云外出虚无。日月交光，夺取夜明珠。
元	马钰	《满庭芳》	无涯火院，如牢如狱。气财酒色拘束。万苦千辛，来往波波碌碌。因悟回光返照，叹从前、冤苦不足。说不得，便放声痛哭，痛哭痛哭。今日十分识破，妻男是，冤家债主厮督。有甚因情，不可与他相逐。既没攀援爱念，觉心清、易调金木。神光灿，是大罗，仙福仙福。
元	袁士元	《瑞鹤仙 寿倚云楼公》	绿阴深院宇。正帘卷华堂，午风清暑。榴花红半吐。记仙翁此夕，城南别墅。酒朋诗侣。共欢宴、瑶池容与。笑横空老鹤飞来，还入五云深处。念此闲情如许。别后蓬莱，迥隔风雨。冰纨翠缕。终不似旧眉妩。自胸中、温养金丹乐事，莫负花前尊俎。最堪欢，满眼儿孙，彩衣戏舞。
元	马钰	《长思仙 赠众女姑》	女姑听。女姑听。学取麻姑至净清。依他妙善行。莫惺惺。莫惺惺。外做憨痴内自灵。功成赴玉京。
元	马钰	《满庭芳 赠道友徐司判》	名缰相引，别离登州。远来积石时秋。司判美任，止是一载因由。才到瓜期相逼，岂都无、行色忧愁。叹往复，是八千馀里，毕竟何求。好学渊明解职，效海蟾纳印，慷慨云游。相继神翁决裂，物外真修。保养先天之物，运自然、火锻丹丘。功行满，驾祥云，趋赴瀛洲。
元	长筌子	《水龙吟》	故乡何处栖迟，海山雾敛春风细。花浓石润，云娇烟淡，天容如水。芝桂香分，橘橙酒滟，锦茵翠。佩霓裳缥渺，飞琼羽盖，瑶池宴，赏佳丽。俯笑人间富贵。到头来、一场虚伪。桑田暗改，人生空老，谁能适意。虎战龙争，汉兴秦灭，今成何济。看蓬莱紫府，长春胜景，妙无加矣。
元	查德卿	《一半儿》	自调花露染霜毫，一种春心无处托。欲写又停三四遭。絮叨叨，一半儿连真一半儿草。
元	王哲	《满庭芳 留别京兆》	劝韩公，归东路，人子细消详。谈教我，须要写词章。地慈尊几旦，轮显，圆相明光。谁得，心无碍，古庆好施张。长。真善做，心灵点，常使玎铛。声敲振动，响尽琅琅。友须凭行果，花绽、金蕊馨香。鸟朗，蟾现处，正照满庭芳。
元	成廷珪	《夏日过万蓬庵》	爱汝东庵暑气薄，解衣盘礴坐莓苔。一林绿竹尽可数，五月白莲犹未开。捉尘谈禅知独往，买鱼沽酒待重来。沧江日落山更好，且放轻舟缓缓回。
元	王恽	《望海潮 为故相云叟公寿》	炬明珂马，戟森兵卫，日长铃阁春凝。舜朝仪凤，傅岩霖雨，世传昂宿储精。天地入经纶。见东山高卧，一念苍生。谈笑金华，故事六合海波平。一杯福寿川增。请大人静听，贱子微诚。苏岭云霞，西溪梅竹，风烟画出共城。羽翼汉功成。尽山中名在，天外鸿冥。一点台星。清光长射老。
元	王哲	《捣练子》	捣练子，真了了。闲行闲坐任歌叫。哩，哩。我咱知，人难晓。曲中有个三光照。哩，哩。
元	王冕	《归来》	头白归来惊面生，东家西家知我名。友朋投老渐凋落，儿女向年俱长成。野梅花开尚古色，山风吹雨堕寒声。最喜溪翁会真率，浊酒过墙香满罂。
元	张弘范	《木兰花慢》	乾坤秋更老，听鼓角，壮边声。纵马蹙重山，舟横沧海，戮虎诛鲸。笑入蛮烟瘴雾，看旌麾、一举要澄清。仰报九重圣德，俯怜四海苍生。一尊别后短长亭。寒日促行程。甚翠袖停杯，红裙住舞，有语君听。鹏翼岂从高举，卷天南地北日升平。记取归来时候，海棠风里相迎。
元	马钰	《万年春》	昔年常被利名枷。苦海波中喜戴枷。常下儿孙如玉，眼前妻妾似金枷。至迷马钰因何悟，得遇风仙便脱枷。闲里寻闲得闲趣，如今宁肯复投。
元	白朴	《春从天上来 至元四年，恭遇圣节，真定总府》	枢电光旋。应九五飞龙，大造登乾。万国冠带，一气陶瓦，天眷自古雄燕。喜光临弥月，香浮动、太液秋莲。凤楼前。看金盘承露，玉鼎霏烟。梨园。太平妙选，赞虎拜兕觞，鹭序班。九奏虞韶，三呼嵩岳，何用海上求仙。但岩廓高拱，瓜瓞衍、皇祚绵绵。万斯年。快康衢击壤，同戴。
元	姬翼	《水调歌头》	漂泊异乡客，踏碎软红尘。归来处处庭户，帘幕卷黄昏。南北东西行色，费尽芒鞋多少，何处觅天根。光曜问何有，亘古然存。入无何，游太漠，越昆仑。风仙底个消息，未许等闲闻。乱眼空华零落，桂魄团圆如旧，穿透水无痕。尚赖扶摇伯，高卷岭头云。
元	杨维桢	《览古四十二首  其四十二》	要离爇妻子，大盗空古名。峨峨南文山，光焰日月青。妇义总一醮，臣道无改更。宁戴一天死，不载二地生。尚怜广西弟，有愧颜家兄。
元	王实甫	《十二月过尧民歌为别情》	自别后遥山隐隐，更那堪远水粼粼，见杨柳飞绵滚滚，对桃花醉脸醺醺，透内阁香风阵阵，掩重门暮雨纷纷。怕黄昏忽地又黄昏，不销魂怎能不销魂，新啼痕压旧啼痕，断肠人忆断肠人。今春，香肌瘦几分，搂带宽三寸。
元	王冕	《关河雪霁图为金陵王与道题》	飞沙拶人风堕帻，老夫倦作关河客。归来松下结草庐，卧对寒流雪山白。悠悠如此四十年，世情脱略忘间关。今晨见画忽有省，平地咫尺行山川。鸟道连云出天险，玉树琼林光闪闪。阴崖绝壑望欲迷，冰花历落风凄惨。枯槎侧倒银河开，三巴春色随人来。渔翁舟子相笑语，不觉已过洪涛堆。溪回浦溆石齿齿，溪上人家成草市。长林大谷猿鸟稀，小步蹇驴如冻蚁。西望太白日色寒，青天削出蛾眉山。人生适意随所寓，抵须历涉穷跻攀。明朝揽镜成白首，春色又归江上柳。何如高堂挂此图？浩歌且醉金陵酒。
元	谢应芳	《蝶恋花 赠万彦述莺胶重谱 强村丛书即据以录》	一曲求凰弹越调。红叶殷勤，凤已成双了。纤翠轻裾云缥缈。多情佩有宜男草。十月小春天气好。春到南枝，梅蕊含微笑。珍重画眉人起早。
宋	宋思远	《定光南安岩》	路入云山几万层，豁然岩宇势峥嵘。地从物外嚣尘断，天到壶中日月长。
元	杨维桢	《吴咏十章用韵复正宗架阁》	鸱夷仙去五湖船，故国何人忆计然。昨夜洞庭秋水长，梦闻广乐下钧天。
元	张野	《木兰花慢 送居仁之淮南转运使任 以上强村丛》	羡秋空一鹗，便得意，脱尘鞲。有道义高情，经纶大手，每事优游。中朝共推雅望，问如何、不肯少迟留。莲幕三年帝里，白云几梦扬州。威名久矣播吴头。地上看钱流。喜鞭算之余，琼花未老，萱草忘忧。依依送君南去，笑竿头、戏技几时收。寄语西楼双鹤，春风来迓吾舟。
宋	释原妙	《偈颂十二首》	学道如初不变心，千魔万难愈惺惺。直须敲出虚空髓，拔却金刚脑后钉。
元	曹伯启	《鹧鸪天 示次男河南书吏履亨》	斗垒衡门笔砚生。清流不弃作豪英。宦途始步防颠踬，人海论交戒满盈。临事惧，好谋成。百年到手是功名。群雏已逐云萍散，又挂西南一点。
元	王哲	《昼夜乐 藏头 重阳全真集卷之十三》	金相隔休教错。年间怎生作。前头说甚惺惺，辰下重安手脚。被蟾光晷运交，平时从根摸索。事有神功，清强气跃。下於予寻倚托。文上没丹药。天知命惟高，中谈谈中别著。公决要觅清凉，兆府城南登阁。各得其宜，昼欢暮乐。
元	周砥	《惟寅徵君踏雨过林馆为留终日因诵近赋绝句三》	晚风吹雨过林庐，柿叶飘红手自书。无限萧条江海意，一尊相对忆鲈鱼。
元	吴存	《浣溪沙 春闺送别》	花满离筵酒满瓶。摘花未语泪先零。杯行教醉莫教醒。今夜酴连理枕，明朝柳絮短长亭。一般杜宇两般听。
元	王蒙	《海子桥》	暮登海子桥，西绕红门归。霜风著宫树，叶叶带红飞。据鞍吹短笛，乘月捣征衣。江南冰雪里，音信寄来稀。
元	王哲	《青莲池上客 俗青玉案攒三拆字》	户真成也。百朝惺洒。冰餐非苟且。玄妙，就中超。马眸粘惹。恩爱俱齐舍。闲游冶。教余同幽雅。仙子，共成修写。马明星下。
元	宋＊	《西江月 王伯  赠别 强村丛书用两般秋雨庵藏》	乌石驿中长夜，小金山下新年。淮萧寺麦秋天。十载三回相见。今日汉南官舍，光阴不得留连。何时文酒再团圆。莫待白头皱面。
元	马钰	《水云游 继重阳韵》	不住不住。火院当离，深宜别户。害风仙、化我扃门，这修行须做。腥膻戒尽常餐素。挂体唯麻布。待百朝、锁开时，效吾师内顾。
元	郭翼	《行路难（七首）》	庭前芳树花参差，岁岁争新满旧枝。开白开红接芳叶，撩乱二月三月时。昔日美人颜似花，看花暮去朝复来。红夹罗襦泫香露，青天白日春风吹。而今零落少颜色，见花惋惋含悲思。百年何人得长好，叹息谓君君不知。
元	刘处玄	《酹江月》	古今贩骨，想生来死去，荣枯多少。百载光阴四序逼，不觉形容衰老。世伪浮华，转头如梦，到底成虚娇。无生一念，念道真明达了。最好福地清居，依山临水，自在携筇到。占得真欢霞洞隐，无事闲看圣教。功行周圆，完全性命，胜似重修醮。炼成道体，别有金书来诏。
元	姬翼	《一剪梅》	珠树瑶林气象嘉。玉龙无力，熟寝银霞。青童旋拨贮琼花。莹彻冰壶，一色无瑕。宝鼎初溶火渐加。浓烹团凤，极品黄芽。涂金羔酒世情夸。此况谁知，物外仙家。
元	张可久	《落梅风》	东风景，西子湖。湿冥冥柳烟花雾，黄莺乱啼胡蝶舞。几秋千打将春去！
元	袁易	《念奴娇 连日雪意凄迷，云未解驳，仆与勉夫》	暮云楼阁，送悠悠今古，飞鸿明灭。欹到黄芦洲乱吐，点缀微茫残雪。浅水湾，疏篱门径，淡抹墙腰月。灞桥清思，向人一片愁绝。堪笑滕六羞慵，三年刻楮，悭放玲珑叶。争得并刀双练带，裁出春风千。重按瑶华，新翻白，舞趁金钗节。玉龙擎重，为予飞动鳞鬣。
元	魏初	《鹧鸪天·室人降日以此奉寄》	去岁今辰却到家，今年相望又天涯。一春心事闲无处，两鬓秋霜细有华。山接水，水明霞。满林残照见归鸦。何时收拾田园了，儿女团圞夜煮茶。
元	卢挚	《金字经》	梦中邯郸道，又来走这遭。须不是山人索价高。时自嘲，虚名无处逃。谁惊觉，晓霜侵鬓毛。
元	梵琦	《渔家傲》	听说西方无量乐。未曾闻见须扬。异宝奇珍光间错。同栖泊。如来大士并缘觉。诸上善人皆许诺。谈空说苦相酬酢。百鸾群中随一鹗。翔寥廓。从兹永断凡夫恶。
元	李道纯	《满江红 赠默庵（此下原有无号默说四字，据》	默即说兮，这说处、元来有默。只默说便是，金丹秘诀。默识潜通为大要，声闻缘觉皆虚设。向说中、认得默之根，无生灭。会说底，非干舌。与默底，无差别。这默底宁如，说底亲切。若向不言中得趣，便于不默俱通彻。将默默、说说尽掀翻，天机泄。
元	马钰	《四仙韵 别南京拆字》	今拜别。住逍遥金玉宅。处门开。里人人不复来。金成宝。脉婴儿擎玛瑙。与山侗。去蓬瀛礼吕公。
元	王哲	《惜芳时》	诸公学，休胡别。且莫放、猿颠马劣。闲中认得玄机设。无言说、自然欢悦。净清便把虚空拽。待问你不生不灭。答言功行须交彻。有真师、
元	邵亨贞	《齐天乐 次韵王原吉龙江别业》	去年弭棹龙江市，曾瞻故人衡宇。树隔琴床，芸香书屋，捣药时鸣清杵。壶报午。想频拂词笺，闲修花谱。如此幽闲，雅宜连榻听风雨。多君曳裾相府。纵风流文采，终带清苦。借筋筹帷，持杯说剑，长历汉台秦楚。寻幽访古。便后约须期，细论重与。岁晚山中，茯苓还共煮。
元	鲜于枢	《水龙吟 拱北楼呈汉臣学士 郁氏续书画题跋记》	倚空金碧崔嵬，凤山直下如拳小。仰瞻天阙，北辰不动，众星环绕。唤起群聋，铜龙警夜，灵鼍催晓。自鸱夷去后，狂澜未息，从此压，潮头倒。回睨呀然双璧，问遗踪劫灰如扫。三吴形胜，千年壮观，地灵天巧。航海梯山，献琛效贡，每繇斯道。惜无人健笔，载歌谣事，诧东南好。
元	王冕	《安分》	小径入柴屝，茅芦隐翠微。土硗黄独瘦，溪暖白鱼肥。夜照明膏竹，朝餐净露薇。人生安分已，何必论雄飞？
元	尹志平	《西江月》	窗外横山入画，门前流水堪听。洞天幽处少人行。不是尘寰路径。占得静中风月，却迥闹里人情。湛然六识自安宁。一任闲歌闲咏。
元	王冕	《竹冠》	竹冠横五折，安用铁丝旒？斑积湘江雨，清衔谷秋？自然坚节在，难与俗情侔。相见无疑怪，先生不姓刘。
元	朱唏颜	《蝶恋花》	挺挺双清临净练。羽佩飞来，颇觉游情倦。獭髓新痕开半面。前时一似湘皋见。流水回云春不艳。怕有生香，引得蜂儿健。净几明窗斜日转。
元	郭翼	《和顾子达见寄》	江上去年来辟寇，无家归路转凄迷。桃花柳絮当三月，瘴雨蛮烟似五溪。直见荒台麋鹿走，可怜无树凤凰栖。读书支子桥边宅，瓦砾伤心暗蒺藜。
元	傅若金	《题宜春钟清卿清露轩》	秋气集太虚，夕光溥高树。时闻阴液坠，暗识商飚度。旎旎星动林，英英月霏雾。凉扃息尘想，幽琴寄元悟。寂历松上声，逍遥丘中趣。钧天澹斜景，银汉蔼微素。古调今所稀，大音谁能喻？仙人饮沆瀣，寿命金石固。千岁不可期，空歌徒延慕。
元	周权	《百字谣 久雨得晴再用韵》	海棠开也，问底事悭晴，檐花犹落。可惜风流天不借，都逐闲花浮薄。冷雨难禁，红脂洗脱，半露肤如玉。东风解事，未教飞点吟屋。清晓多谢天公，着晴暾烘透，嫣红重簇。欲谢看来还更好，犹自芳艳烁。瘦杜无情，老苏有句，未用论凄独。春愁多少，直拚付与春。
元	元好问	《江城子》	行云冉冉度关山。别时难。见时难。怅望南风，早晚送云还。心事情缘千万劫，无计解，玉连环。夕阳人影小楼间。曲阑干。晚风寒。料得而今，前後望归鞍。寂寞梨花枝上雨，人不见，与谁弹。
元	王丹桂	《望蓬莱 寄桃林口王都监》	华宗士，清誉久闻传。邂逅相逢青嶂里，盘桓共坐玉泉边。谈论契真诠。从别后，再会得无缘。切恐灵机迷爱欲，不辞荒拙缀狂篇。托意在毫。
元	何中	《晓发辞夫矶时李泂溉之先行》	荻暗鸡鸣村，平皋下残月。参差邻舫语，橹声带潮发。露华望中白，篷阴散秋发。沙鸟知曙鸣，海云上空灭。念我前行友，青山已飞越。迟尔及相携，无嗟赏心歇。
元	朱思本	《水龙吟 送闵道录醮玉隆竣事归东湖》	几年南北声名，有纯孝子骞苗裔。逃儒自爱，间天赋，神仙标致。归隐东湖，醉游南浦，满襟清气。想当时、宦海风波浩荡，从前错，如今是。追念父师恩重，恨年华、暗随流水。锦帷夜醮，黄坛春静，绿章封事。香雾空蒙，步虚嘹亮，孝通天地。玉皇优诏答功勤，寿甲子，三千岁。
元	陆文圭	《念奴娇 送幕职》	残花剩柳，正啼鹃声里，邮亭别馆。三叠阳关听未彻，手执离杯引满。政坐诸君，久烦老子，今日才萧散。翩然归去，故园绿树春晚。人世苍白浮云，自舒自卷，不入高人眼。官事如麻何日了，输与闲中不管。翠柏台高，紫薇省近，别有清华选。功名岁晏，江城回首天远。
元	卢挚	《殿前欢》	酒杯浓，一葫芦春色醉疏翁，一葫芦酒压花梢重。随我奚童，葫芦干兴不穷。谁人共？一带青山送。乘风列子，列子乘风。
元	王吉昌	《无俗念》	一呼一吸，昧谷神、玄牝绵绵踵至。聚散忙忙乖造化，根蒂悬悬远离。上下无归，往来失御，不向三宫施。内迷归腠，意因执定一位。外灌四体皮肤，浮行散乱，蠢蠢难安置。壮观浑身多震动，变易千般何啻。意不灰寒，形不木槁，性命云泥异。禅功郁结，怎成阳体纯粹。
金	元好问	《论诗三十首》	有情芍药含春泪，无力蔷薇卧晚枝。拈出退之山石句，始知渠是女郎诗。
元	王冕	《山水图》	云气笼阴隔荔萝，吾家曾住石南坡。秋风绕屋树声杂，夜雨落山溪水多。每有渔樵共谈笑，且无车马得经过。京师沙土眯人目，为尔传图情奈何。
元	王冕	《历枣强县》	我生值数奇，长年但奔走。风霜苦侵凌，焉得不白首？前日东阿城，龌龊浑鸡狗。今朝枣强县，蹐跼随人后。凄凉有谁知？辛苦只自受。解冻燎枯槁，屏寒贳黄酒。驱奴问程途，炊粮借刁斗。休言美其味，且自精其口。腻垢不能去，面貌殊觉厚。登顿过村落，不复论妍丑。或遇短发妪，或见长眉叟。指点向人言，此地荒凉久。东住河西使，西古太原守。高楼对甲第，过眼成林薮。更有好坟墓，亦复为田亩。富贵生灭沤，祸福翻覆手。彼时与此时，视吾何所有？我听老叟言，感慨欲吐呕。却羡陶渊明，归纳种杨柳。
元	王丹桂	《洞仙歌》	素天澄彻，时令秋将暮。志尚洁虚寄岩谷。看云中、征雁列序成行，续复断，迤逦呱呱南度。忘情真侣。共讲玄玄语。犹胜尘凡奋名誉。待欣来舞袖，睡即和衣，全放下、管甚红轮夕没。霎时间、一枕梦游仙，觉来也重行，锦屏深处。
元	李道纯	《水调歌头 赠张蒙庵》	雷在地中复，山下出泉蒙。明斯二理，自然造化合玄同。密密至虚守静，便见无中妙有，九穷一齐通。直下承当去，个是主人公。莫着无，莫着有，莫着空。疑团打就，只今突出妙高峰。拨置纷纷外境，收拾灵灵底个，生化了无穷。毕竟作么道，日向岭东红。
元	刘敏中	《渔家傲 饯表兄魏鹏举归华亭寓居 以上元刻本》	矍铄诗翁人共许。远游不怕别离苦。梦里华亭亭下路。来又去。扁舟一叶轻如舞。二陆人材今似古。五湖风景饶烟雨。倦处一杯君自举。还有路。江山信美非君土。
元	丁鹤年	《自咏十律》	长淮横溃祸非轻，坐见中流砥柱倾。太守九江先效死，诸公四海尚偷生。风云意气惭豪杰，雨露恩荣负圣明。一望神州一搔首，天南天北若为情。
元	张翥	《浣溪沙 临川别席》	昨夜花前送玉钟。绿鬟歌罢落梅风。不知离思为谁浓。醉语低回银烛背，梦云重叠绣帏中。只愁归路见芙蓉。
元	丘处机	《忍辱仙人 声色》	豪气冲天居列鼎。笙歌聒地排境。玉镫飞龙衫帽整。风流骋。不知扑入琉璃井。滑壁千寻光似镜。交加出路无门径。饶你玲珑机巧性。难逃命。与他送却头皮影。
元	明本	《行香子 以上八首见春花集卷十二》	松嫩堪餐。竹密须删。息尘缘、何事相干。心超物外，身处人间。有十分清，十分淡，十分闲。学道非难。守道多艰。结跏趺、坐断尘寰。若空僧舍，寂寞禅关。对几层云，几层水，几层山。
元	李齐贤	《巫山一段云 远浦归帆》	南浦寒潮急，西岑落日催。云帆片片趁风开。远映碧山来。出没轻鸥舞，奔腾阵马回。船头浪吐雪花堆。昼鼓殷春雷。
元	许有壬	《摸鱼子 洹堂盆池红日莲开，予适卧病城居，》	者方未已，喜而赋此笑当年柏台兰省，四时风景孤负。归来幸得身无事，底又匆匆朝暮。心口语。是传癖诗，常把芳辰误。夜来风雨。早练云飘，红衣霞卷，香滴翠杯露。司花手，无限芳妍留住。凝汝为我延伫。姑仙绰约如冰雪，次第相从微步。天不妒。便失却东隅，尽有桑榆路。人间尘土。看太华峰头，花开十丈，吾老尚能去。
金	元好问	《论诗三十首》	古雅难将子美亲，精纯全失义山真。论诗宁下涪翁拜，未作江西社里人。
元	范梈	《上元日》	蓬莱宫阙峙青天，后内看灯记往年。谁念东篱山下路？再逢春月向人圆。
明	楚石梵琦	《开平书事（六首）》	旧俗便弓马，新妆称绮罗。平原芳草歇，古戍暮云多。翠袖调鹦鹉，金鞭控骆驼。上楼看月色，无酒奈君何。
元	侯善渊	《减字木兰花》	今生不悟。指望来生何处去。六道交加。一步铖亡永差。君还识破。尘世般般都打过。云水逍遥。稳泛虚舟物外漂。
元	马熙	《渔家傲 以上周咏先校旧抄圭塘款乃集本马熙》	凉入槐阴门巷杳。秋容次第归苹蓼。潦尽波寒亭影倒。征雁早。一声唤起江天晓。菊外白衣殊未到。沙堤留得西山眺。何事水莲花独少。诗与调。倚风仍度渔家傲。
元	杨维桢	《泳水辞》	泳水可以寻珠，射石可以饮羽。乃知一心之人兮，遇物而先无迕。
元	吴景奎	《沁园春 赠郑伯洪 强村丛书用大典药房樵唱本》	谷仙田，瑶草谁栽，山中子真。向紫霞洞里，凿开丹室，素华台上，瞻望飙轮。王子吹笙，洪崖握手，烂醉桃花万树春。都休问、蓬莱清浅，天地氤氲。有时澡雪精神。诵蕊笈丹书小篆文。更佩联明月，韧寒秋水，或笞鸾凤，或医麒麟。碧落空歌，紫虚郁秀，径挟飞仙拜玉宸。天门近，听履声直上，高步星辰。
元	丘处机	《无俗念 乐道》	迎今送古，叹春花秋月，年年如约。物换星移人事改，多少翻腾沦落。家给千兵，官封一品，得也无依托。光阴如电，百年随手偷却。有幸悟入玄门，擘开疑网，撞透真欢乐。白玉壶中祥瑞罩，一粒神丹挥霍。月下风前，天长地久，自在乘鸾鹤。人间虚梦，不堪回首重作。
元	张之翰	《水调歌头 翰林诸公相饯齐化门外，因用不肖》	烟柳绿阴底，祖席国门东。旧时沙上鸥鹭，此地别?鸿。几载备员苟禄，一日分符剖竹，谁道不遭逢。回望九重阙，高出五云中。重殷勤，深眷恋，谢诸公。佳篇继之以酒，情与礼俱通。渺渺松江烟水，斗郡若无多事，其孰可相从。杖屦放鹤叟，蓑笠钓鱼翁。
元	姬翼	《太常引》	红尘白首尚羁縻。忙乱趁多歧。走骨斗行尸。问来往、驱驰是谁。一天风月，一溪云水，此处好栖迟。说与更生疑。似掩耳、偷铃自欺。
元	山主	《临江仙》	独坐岩前寻思虑，如来妙法难量。慈悲苦海作舟航。缘人有分，难苦免灾殃。得指华岩真法界，明明处处无方。禅河皎皎曜神光。曹溪门下，
元	邵亨贞	《减字木兰花 崔女郎像》	红妆倾国。人在蒲东谁画得。玉骨成尘。往事流传恐未真。月明户。犹似隔墙花动处。夜冷西厢。一度魂归一断肠。
元	杨维桢	《野雉词》	野雉异兮家鸡，雉将雏兮栖栖。嫁刘季兮逐季飞，不逐季兮季狐疑。羽翼成兮两口苦无违。
元	尹志平	《临江仙》	有相有中容易觅，无为无处难为。终朝作伴影相随。愚人寻不见，达者已先知。此理勤参搜获正，一条大路无迷。劝君速悟莫迟疑。常常忘视听，步步入希夷。
元	张昱	《次林叔大都事韵（三首）》	春来长是误佳期，鸩鸟雄鸠不可私。错认樱桃悬蟢子，悔将衫袖染鹅儿。烧残蜡烛浑成泪，折断莲茎却是丝。辜负绿窗闲岁月，只教杨柳妒腰肢。
元	萨都剌	《酹江月 游句曲茅山》	一壶幽绿，爱松阴满地，蕊珠宫府。老鹤一声霜衬履，隔断人间尘土。月户云窗，石田瑶草，丹井飞龙虎。荼蘼花落，东风吹散红雨。春透紫髓琼浆，玻璃杯酒，滑泻蔷薇露。前度刘郎重到也，开尽碧桃无数。花外琵琶，柳边莺燕，玉佩摇金缕。三山何在，乘鸾便欲飞去。
元	王恽	《鹧鸪引 为王太夫人寿》	簪潇然自谢林。一家柔到周南。以贤论母书彤管，有子能官尽孝心。香雾碧，寿尊深。岁时春辇醉花阴。从今业庆堂前月，翠竹高梧听凤。
元	梁寅	《怨歌行（二首）》	云母屏风零露凉，蒲萄锦衾残月光。羞看绣帐双鸳带，徒费薰衣百和香。
元	许有壬	《摸鱼子 赋玉簪，用明初韵》	笑人间衮何物，此花良贵天与。倚阑瘦立亭亭玉，刻画一生清苦。人有语。道不出蓝田，岂是真才具。山人告汝。正蓬鬓萧疏，不胜冠冕，真者亦投去。洹溪水，洗尽眼中尘土。天葩静看齐吐。冰壶凉月天如水，尘柄肯论夷甫。翁醉舞。任蕞尔寰区，共讶山中许。搔风沐雨。且受用清香，古今多少，富贵草头露。
元	马钰	《十报恩》	山侗六愿报师恩。坦荡逍遥不惹尘。识破假躯端的假，研穷真性的端真。方知可道非常道，始觉不神所以神。清净丹成乘赤凤，大罗天上赏长。
元	张弘范	《太常引》	晚凉庭院黄昏。鼓角静谯门。酒兴恋诗魂。清绕断、梅梢月痕。胸中豪气，壶中春光，醉眼小乾坤。今古不须论。且更尽、花前几尊。
金	元好问	《论诗三十首》	沈宋横驰翰墨场，风流初不废齐梁。论功若准平吴例，合着黄金铸子昂。
元	刘敏中	《念奴娇 圣节进酒词》	龙飞九五，记虹流电绕，天开华旦。万定成时秋正好，四海皇皇枕奠。教雨仁风，声名文物，允协斯民愿。途歌里咏，太平今日真见。遥想禹子汤孙，尧臣汉相，拂晓班如剪。万国衣冠同拜舞，春满九重宫殿。湛露恩隆，南山庆远，处处须新宴。瞻天望圣，玉卮万寿遥献。
元	王吉昌	《金盏子》	剿尘情。慧风生。天关地轴为权柄。玄机运，斗枢行。蟾兔髓。日乌精。壬府聚，玉炉烹。秀华英。万神清。三台六辅天宫庆。餐玉液，真精。归觉海，混圆成。观自在，貌峥嵘。
元	尹志平	《减字木兰花》	顽愚不省。祸福还如身逐影。劫运天灾。都是人人心上来。若明此理。视物应当同自己。了见天真。善恶临时全在人。
元	白朴	《秋色横空 咏梅，顺天张侯毛氏以太母命题索》	摇落初冬。爱南枝迥绝，暖气潜通。含章睡起宫妆褪，新妆淡淡丰容。冰蕤瘦，蜡融。便自有然林下风。肯羡蜂喧蝶闹，艳紫妖红。何处对花兴浓。向藏春池馆，透月帘栊。一枝郑重天涯信，肠断驿使逢。关山路，几万重。记昨夜筠筒和泪封。料马首幽香，先到梦中。
元	周砥	《纵笔一首》	数卷《楞伽》一缕香，门前尘土浩茫茫。何人尚觅安心法，此处真堪选佛场。寒月流为千嶂雪，晚风惊散一林黄。可怜结习消除尽，笔舌纷纷故未忘。
元	王哲	《五更出舍郎》	二更哩出舍郎。变银霜。汤烧火，火烧汤。夫妇二人齐下拜，住丹房。同眠宿，卧牙床。
元	许有壬	《沁园春 以上周咏先据至正集七十九，补许有》	采诗洹水，清秋兴来，不暇求工。致行云流水，虽违高古，亦无浮丽，更有佳人。韶音同韵，芝兰同气，笑高山中。宰相倡酬，余力判酒，政兼花事。休教阮家三品，但身闲便（下缺）残词。
元	刘云震	《太常引 以上四首见困学齐杂录》	耽耽九虎隔重关。到天上，却空还。回首谢尘寰。问今日、谁人姓韩。瓜田蔬圃，竹溪松径，何地不堪闲。且莫问长安。比蜀都、原来更难。
元	刘志渊	《金盏儿》	放心闲。乐林泉。山檀瓦鼎龙涎暧。寒兴，冷茶烟。情湛湛，腹便便。陪游鹿，伴啼猿。净灵源。火生莲。清凉照见诸尘遣。明五眼，证重玄。珠莹海，月沉渊。圆明相，应无边。
元	姬翼	《满江红慢》	一片顽心，何楼子、无穷生灭。被化机、般弄驰骋，许多颠。贩骨如山成底事，迷情似海难超越。痛亘初、灵物久沉埋，尘沙劫。求出离，须猛烈。寻知友，谈冰雪。下功夫磨拭，寿光明彻。风定波清潭底现，云开冷浸天心月。问哑人食蜜味如何，无言说。
元	方行	《东归谣送贝仲琚回吴中》	天目青逾蓝，上有危峰横空插汉高巉岩。沧海深莫测，下有六鳌迭负蓬壶方丈于其侧。山峻极兮水波澜，千盘万折行路难。愁看混沌开凿处，尚有斧迹留人间。殳山仙翁发如雪，脑蟠太和吐日月。手中炼石轻女娲，五色曾将补天裂。忆闻羽客从之游，青霞光乱云锦裘。金鸡叫海白日惨，桂树四落空山愁。昔年寒月照樽俎，明珠百斛轻于土。君山铁笛悲向人，羞杀堂前柳枝舞。君归东吴怀故庐，明星古宅非吾居。会稽泱漭浙江险，谁探千载太史禹穴之遗书。兴因东归发，遂作《东归谣》他年相忆五情热，应知泪湿双龙绡。
元	王逢	《秋感（六首）》	吴门叶落季鹰船，朔野霜横白雁天。三楚楼台余梦泽，两京形势自甘泉。采云帐幄冷风满，琼树花枝璧月圆。本是宣光中兴日，腐儒长夜泣遗编。
元	谭处端	《汉宫春》	自慕贫闲，便摧强挫锐，柔弱和光。尘缘顿舍，慧烛朗灵房。七门返照，用七宝、密密铺妆。擒猿马，邪生智巧，锻炼列另端行。清净自然守守，守无为常善，一炷心香。平康宴乐，玉液酬泛琼觞。云朋霞友，笑喧哗、金玉玎?人去后，云收雾敛，澄澄月满虚堂。
元	杨维桢	《闻雁篇》	楼头闻过雁，只影不成双。一夜狂夫梦，相随到九江。
元	刘秉忠	《临江仙 梨花》	冰雪肌肤香韵细，月明独倚阑干。游丝萦惹宿烟环。东风吹不散，应为护轻寒。素质不宜添彩色，定知造物非悭。杏花才思又凋残。玉容春寂寞，休向雨中看。
元	王惲	《过沙沟店》	高柳长途送客吟，暗惊时序变鸣禽。清风破暑连三日，好雨依时抵万金。远岭抱枝围野色，行云随马弄轻阴。摇鞭喜入肥城界，桑柘阴浓麦浪深。
元	尹志平	《减字木兰花》	损人利己。贪爱欺瞒何日已。害众成家。富贵人前仍自夸。阴功暗记。死上头来谁肯替。天道无私。报应分明各有时。
元	王吉昌	《南乡子》	符火应周天。加减无差达四禅。潜养铁牛喷玉蕊，功圆。换骨回阳证妙玄。般若有因缘。超上波罗意坦然。稳驾神舟归极乐，尘捐。清净心摅。
元	王哲	《得道阳》	已得灵符万事休。百冤退尽任他愁。好把琼浆添满腹。更将金髓盈头。都为十因得此由。翁婆婴姹住绸缪。教我携将三直柄，请公认取一弯钩。
元	乔吉	《小桃红》	绀云分翠隆蹉丝，玉线界宫鸦翅。露冷蔷薇晓初试。淡匀脂，金篦腻点兰烟纸。含娇意思，殢人须是，亲手画眉儿。
元	陈孚	《永州》	烧痕惨淡带昏鸦，数尽寒梅未见花。回雁峰南三百里，《捕蛇说》里数千家。澄江绕郭闻渔唱，怪石堆庭见吏衙。昔日愚溪何自苦？永州犹未是天涯。
元	马钰	《金莲出玉花 继酒同监韵联珠》	心数岁。久休心成妙最。好心磨。琢心开疾似梭。飞玉性。上无瑕真自净。有何愁。恼吾官心不休。
元	刘因	《水调歌头 同诸公饮王丈利夫饮山亭，索赋长》	一诺与金重，一笑对河清。风花不遇真赏，终古未全平。前日青春归去，今日尊前笑语，春意满西城。花鸟喜相对，宾主眼俱明。平生事，千古意，两忘情。我醉眠卿且去，扶我有门生。窗下烟江白鸟，窗外浮云苍狗，未肯便寒盟。从此洛阳社，休厌小车行。
宋	释原妙	《颂古三十一首》	逆风吹又顺风吹，铁眼铜睛争敢窥。万古碧潭空界月，再三捞摝始应知。
元	许有壬	《太常引 六月十八日喜雨，酒间应口，和不肖》	荷盘蕉扇久无声。笑祈祷、果难凭。倚槛看云停。问谁把、天瓢遽倾。玄功不宰、太平有象，磊块一时平。老我问阴晴。笑尚为、苍生有情。
元	王冕	《五马图》	太仆济济唐衣冠，五马不著黄金鞍。饮流系树各有廷，未许便作驽骀看。鬃鬣萧萧绿云节，喷沫长鸣山岳动。世无伯乐肉眼痴，那识渥洼千里种。官家去年搜骏良，有马尽拘归监坊。遂令天下气凋丧，驴骡争腾骧。只今康衢无马迹，得见画图差可识。画图画图奈尔何，抚几为之三叹息。
元	尹志平	《西江月》	月里金乌报晓，日中玉兔方眠。谁知万法倒颠颠。此理非深非浅。认得元初这个，须明无事真禅。人人有分性周圆，只为使他不转。
元	李齐贤	《巫山一段云 青郊送客》	野寺松花落，晴川柳絮飞。临风白马紫金袜，欲去惜芳菲。聚散今犹古，功名梦也非。青山不语暗相讥。谁见二疏归。
元	长筌子	《月上海棠》	应时宇宙行慈善。向苦海横舟运方便。法界显威光，唬群魔、隐潜逃窜。真仙现。别有神通手段。上苍委我开仙院。把大道玄风任弘阐。香饵满满娑婆，钓金鳌、玉京游玩。琼瑶宴。俯啸人间蚁战。
元	虞集	《鹊桥仙 寄阿里仁甫》	维舟南浦。临流不渡。踏破城南蔬圃。故人直是不相忘，把酒看、沙头鸥鹭。青云得路。兰台乌府。早晚新承恩露。轻车切莫便乘风，先报与。
元	元好问	《江梅引 泰和中，西州士人家女阿金，姿色绝》	同郡某郎独华腴，且以文采风流自名。女欲得之，尝见郎墙头数语而去。他日又约於城南，郎以事不果来，其后从兄官陕右，女家不能待，乃许?????闻者悲之。此州有元魏离宫，在河中，士人月夜踏歌和云，魏拨来，野花开。故予作金娘怨，用杨白花故事。词云，含情出户娇无力，拾得杨花泪沾臆。春去秋来双燕子，愿衔杨花入窠里。郎中朝贵游，不欲斥其名，借古语之道。读者当以意晓云。骨化形销，丹诚不泯，因风委露，犹托清尘，是崔娘书词，事见元相国传奇墙头红杏粉光匀。宋东邻。见郎频。肠断城南，消息未全真。拾得杨花双泪落，江水阔，年年燕语新。见说金娘埋恨处。蒺藜沙，草不尽，离魂一只鸳鸯去，寂寞谁亲。惟有因风，委露托清尘。月下哀歌宫殿古，暮云合，遥山入翠颦。
宋	赵福元	《医兼画》	从来艺事两难精，今日逢君喜且惊。不待折肱医始悟，直须点目画方成。
元	王丹桂	《朝中措 和孙圆明先生韵》	顿抛尘世事，无涯知命度年华。占断草堂风月，恬然欲对谁夸。平生据我无拘束，宝鼎养丹砂。直待功成九转，飘游海上人家。
元	马钰	《德报怨 赠吴知纲》	急性更为慢性。意静自然心静。憎爱两俱忘。绝炎凉。虎绕龙蟠光莹。丹结玉童邀请。舞袖出昆冈。赴蓬庄。
元	王逢	《浦东女》	浦东巨室多豪奢，浦东编户长咨嗟。丁男殉俗各出赘，红女不暇亲桑麻。鹁鸠呼雨楝花紫，大麦饮香胜小米。一方青布齐裹头，赤脚踏车争卷水。水低岸高力易歇，及水上田愁漏缺。谷种看如瓜子金，野鸦不衔田鼠窃。黄草衣薄风披披，日色照面苍烟姿。南邻北伴更贫苦，糠纥糜粉随朝齑。阿弥女送茶相向语，巨室新为州府主。妻拜夫人婢亦荣，绣幰朱轮照乡土。羊牛下来鸡欲栖，汪汪泪眼数行啼。女自身长苦非一，归路白杨斑竹西。
元	杨维桢	《览古四十二首 其五》	韩厥戮赵仆，不以私害公。后人援此义，往往为逄蒙。曲逆不背本，事主可移忠。伟哉刘公论，吕布真难容。
元	尹志平	《道无情》	三老共全清福。终日游山不足。坐卧白云中。看青峰。饭罢东坡石上。谈笑开怀豁畅。妙景可忘忧。对清流。
元	马钰	《报师恩 俗瑞鹧鸪  继重阳韵》	弟兄雠解遇风仙。从此和同喜面圆。不习儒风不义手，便遵道教便擎拳。九主弱决救离於地，七祖起升得上天。更对师前当发誓，化人修善结。
元	王恽	《好事近 赋庭下新开梨花》	轩锁碧玲珑，好雨初晴三月。放出暖烟迟日，醉风檐香雪。一尊吟远洗妆看，玉笛笑吹裂。留待夜深庭院，伴素娥清绝。
元	侯善渊	《益寿美金花》	颐生就死。死里逃生终复始。弃假求真。真性明知身外身。无中生有。有里还无难启口。默守神功。功满朝无上碧空。
元	刘志渊	《满庭芳 警堕道者》	谩整巾袍，妄名清净，放劣马颠猿。利名丛里，徒炫有因缘。逐浪随波日日，不曾澄，湛灵源。堪嗟讶，闲模闲样，辜负慕玄玄。尔心还自忖，怕空迁日月，鬓雪垂肩。好捡情摄念，慧种心田。认取元初灵觉，常耕道、猎德绵绵。功三考，形神俱妙，洒洒证飞仙。
元	侯善渊	《长思仙》	虎龙调。坎离交。神水涓涓注玉瓢。云涛雪浪漂。宝池浇。溉灵苗。初绽琼梅翠嫩摇。芳菲物外飘。
元	白朴	《水龙吟 九月四日，为江州总管杨文卿寿。》	雁门天下英雄，策勋宜在平吴后。金符佩虎，青云飘尽，名藩坐守。千里江皋，一时淮甸，扫清残寇。看人归厚德，天垂余庆，阶庭畔、芝兰秀。我望戟门如画，气佳哉、危亭新构。年年此席，风流长占，中秋重九。丹桂留香，绿橙供味，碧萸催酒。有庐山绝顶，苍苍五老，赞君侯寿。
元	张伯淳	《木兰花慢》	次唐格齐韵尽交游满眼，岁寒者，果谁欤。羡锦绣为心，冰霜作操，仁义庐。门前扫清俗轨，自熙然、瓮牖与绳枢记我蓬弧寓情翰墨欢娱。驱车。特地致函书。高义渺江湖。悄梦断?鸾，盟深鸥鹭，闲适从渠。槐阴渐成翠幄，看庭前、莺过引新雏。岁岁期君一醉，相忘非我非鱼。
元	许有壬	《太常引 武昌别墅》	胭脂山下老农家。看雪树、翠交加。香透小窗纱。是昨夜、幽兰放花。引泉浇树，破苔移菊，更种故侯瓜。一笑有生涯。但休叹、清霜鬓华。
元	元好问	《临江仙 赠答飞卿弟》	壮岁论交今晚岁，只君知我平生。六年相望若为情。吕安思叔夜，残月配长庚。济上买田堪共隐，嵩云仙季白云兄。风流成二老，林下看升平。
元	张翥	《踏沙行 题赵善长王元章，为杨垓合写三友图》	雨涧天寒，孤山雪后。美人空谷谁为友。香林有路玉烟深，瀛洲无梦朝云瘦。照影冰壶，含情翠袖。写生合在徐黄手。仙家花月镇长春，与君。
元	韩奕	《柳梢青 梁溪道中》	柳暗花明。江村路，微雨才晴。一个扁舟，尽容渔叟，到处闲情。往来凫渚鸥汀。新朋间、旧人争送迎。麦饭榆羹，故园寒食，误却归程。
元	梁寅	《洞仙歌 舍后山中见群鹿》	孤峰碧峭，长云中瑶草。群鹿怪希有。想嵩阳少室，曾伴松乔，知踏遍、白石苍苔多少。逸人尘外趣，医凤骖鸾，梦上瀛洲历蓬岛。蓦见此山中、便对烟霞，喜共约、长为侪友。为借问、仙翁在何方，愿同往从之，遍窥岩岫。
元	王冕	《梅花 十三》	不作桃李态，山林别是春。但令心似夷，何虑惹缁尘？
元	马钰	《风马儿 继重阳韵》	意马颠狂自由纵。来往走、铛滴丁。更加之、心猿厮调弄。歌迷酒惑财色引，铛滴丁。幸遇风仙把持。便不敢、铛滴玎。待清清、堪归云霞洞。浑身白彻再不肯，铛滴玎。
元	谢应芳	《风入松 寄朱原道为生日贺》	梅花折去一枝春。人在太湖滨。天生襟度容江海，每开尊、坐客如云。此日醉逢蓬矢，吾儿应吐花茵。湖光山色净无尘。鱼鸟总情亲。姑苏台上遥相望，见湖山、如见伊人。绿发年华全盛，白眉声誉方新。
元	王冕	《八盘岭》	路绕危垣上，风高松桧鸣。花飞殊失意，草长不知名。游客咨遗俗，居民指旧京。浮图起天末。瞻望忽伤情。
元	曹伯启	《八声甘州 和郑泽民》	算人生南北何如，彷佛过青春。似断蓬飞絮，平生怀抱，何处通津。欢逢故山佳友，终日藉陶薰。芥蒂净如此，咸与维新。男子十年勋业，漫无成一事，负却晨昏。使功名都了，转首是非尘。又滞此、蝇营狗苟，料山英、也笑趁墟人。谁相约，重寻故步，经理遗文。
元	杨维桢	《吴农谣》	吴农竭力耕王田，王赋已供常饿眠。邓通董贤何为者，一生长用水衡钱。
元	元好问	《诉衷情》	万人如海一身藏。随例大家忙。东华软红尘土，俗损谢三郎。兰若寺，玉溪庄。两茅堂。鸡豚乡社鹅鸭，比邻好个嵩阳。
元	刘秉忠	《江城子》	平生行止懒编排。住蒿莱。走尘埃。社燕秋鸿，年去复年来。看尽好花春睡稳，红兴紫，任他开。紫微天上列三台。问英才。几沉埋。沧海遗珠，当著在鸾台。兴世浮沉惟酒可，如有酒，且开怀。
元	王冕	《仁风》	仁风蔼区宇，圣道日月明。膏泽育万汇，衣冠乐升平。夷陵虽云僻，岂无王化并？奈何洙泗流，不浃荆楚氓。蛆惑祠奸操，声教若掩扃。樊山老文学，执法开杳冥。荡涤众陋习，魑魅不能撄。巍巍鲁灵光，中天丽晶莹。一变风俗美，再变礼乐兴。允矣千载下，勋业昭汗青。
元	郯韶	《律诗二首奉寄玉山》	仙人爱向桃源住，曲曲云林胜辋川。秋水到门船似屋，青山当槛树如烟。常时待月溪边立，最爱梳头竹里眠。我有好怀清梦远，题诗还到草堂前。
元	侯善渊	《益寿美金花》	返观三景。增得灵砂盈满鼎。光耀华婴。点化琅?宇宙清。江天夜月。宝桂玲珑澄皎洁。惟我亲栽。有似琼花火里开。
元	袁士元	《清平乐 赠张居仁获贼有功赐三界巡检》	鳌波万里。群盗如蜂起。擒却四凶天使喜。特命一官入仕。世家元在兜鍪。少年胆气横秋。自此将军一步，会看谈笑封侯。
元	王冕	《即事 其二》	白草黄沙野色分，古今愁恨满乾坤。飞鸿点点来边塞，寒雪纷纷落蓟门。风景凄凉只如此，人情浇薄复何论。知机可有桑乾水，未入沧溟早自浑。
元	顾瑛	《分题送周仕宣南台典吏 分得芙容堂》	鸳鸯双飞出城去，池上花开知几度。不闻娇燕语雕梁，惟有栖乌啼碧树。
元	王哲	《无调名》	性问伊家命。要嫁这、东头儿郎驰骋。昌肌肤莹。昌肌肤莹。铅汞合和正。转气神定。天上面，急敲金钟玉磬。李真仙省。李真仙省。
元	王逢	《夜何长三叠寄周参政伯温邬佥院本初》	夜何长，日苦短，夜长复寒日不暖。欃枪参旗烛云罕，树树梅花落羌管。江南布衣双鬓苍，岁阑独立气慨慷。衣冠礼乐制孔良，路迢无由贡明堂。夜何长，启明耿耿天东方。
元	王冕	《红梅 其二》	颜色虽殊心不异，漫随时俗混繁华。清香吹散乾坤外，不是寻常桃杏花。
元	觉达	《鹧鸪天 赞举公 泰山志卷十八，载长清县灵严》	头角峥嵘接九皋。襟怀洒落绝纤毫。扶持大刹宁辞倦，辅翼丛林不惮劳。心因厚，志坚牢。足庵门下最英豪。而今战退女邪辈，不负灵岩举彦。
宋	释原妙	《颂赵州无字示陈太尉》	澄潭千载毒龙蟠，倒岳倾湫谁解看。直下一刀成两段，虚空粉碎髑髅乾。
元	长筌子	《满庭芳》	本分家风，寻常日用，何方不是林泉。饥餐渴饮，任运度流年。行止非人所及，休思算、好弱由天。君知麽，一身尚假，万事岂牢坚。些儿穷活计，寂寥潇洒，有口难言。箪瓢不置，那得买山钱。且恁腾腾兀兀，任从他螳战蜂喧。真清乐，松间步月，石上枕书眠。
元	刘志渊	《南乡子》	七返降真阴。主换为宾力不禁。神妙峥嵘三界外，俄临。彻地通天耀古今。当体虑沉沉。鹤驭清风一片心。自北自南无碍。时歆。真乐真欢。
元	李真人	《菩萨蛮》	还丹火法将何作。初从复卦终于剥。旦暮用屯蒙。潜行造化工。进为春夏月。退象秋冬节。既未入坤宫。还丹道已穷。
元	王冕	《送钦上人》	石头城下五更秋，高挂云帆得顺流。铁瓮缘江即东府，琼花隔岸是扬州。作家相见本无语，在客别离殊有愁。后夜相思好明月，老夫乘兴独登楼。
元	韩奕	《清平乐 寿内》	炉烟拂拂。生愿长同室。还度新腔调旧瑟。四十三年今日。当初黄卷相逢。后来红线相从。此去白头相守，榴花无限薰风。
元	元好问	《朝中措》	春闺寂寂掩苍苔。风雨卷春回。拟写碧云心事，笔头无句安排。灯昏酒冷，愁牵梦引，直似秋怀。料得酴知我，枕边时有香来。
元	许有壬	《南乡子》	波漾石粼粼。浮磬依稀类泗滨。回首林虑千万丈，嶙峋。不效修蛾一点颦。幽讨日方亲。林下何尝见一人。便把清流都洗尽，缁尘。领取羲皇。
元	李庭	《满庭芳 冀德修生朝》	燕寝凝香，金貂贳酒，挽将天上春回。踵门为寿，尽道谪仙才。谁识元龙豪气，沈雄自、湖海中来。十年梦，新亭风景，惟有岁寒梅。老来。须共约，原作酌，兹从藕香零拾本改凤皇山太谷山竹杖芒鞋。要从今浇下，胸次崔嵬。酿取周郎醇酎，更休用、桃李传杯。衡门外，柘荆尚在，千。
元	王逢	《赠别浙省黑黑左丞国宝自常州移镇徽州三十韵》	武德兴元运，文恬近百年。一隅初难作，四境遂兵连。斧扆朝元早，彤弓授命专。冯岑材并济，李郭驾争先。路入延陵邑，星分左辖躔。著名黄阁上，虚位紫宫前。汗血驹千匹，跿跔士两甄。帐寒龙守剑，城曙虎飞旃。迹扫齐门瑟，身亲楚醴筵。慧山屏列野，震泽镜涵天。刁斗军中堠，锄犁乱后田。白无遗朽骨，青有续炊烟。插羽书闲署，封泥诏抚边。阵容催画鼓，蜂气动楼船。旧政犹霜肃，新安素地偏。蜄精尝感梦，帝子或逢仙。漆叶云羞密，茶花雪妒妍。诵弦家栉比，冠盖里班联。邹鲁流风洽，瓯蛮习俗迁。比来疲赋敛，况复值戈旐。饩稍官曹待，讴歌父老传。挽屯吴幼节，总体汉文渊。裴度归休近，羊公卧治便。鼎彝今邅赫，韦布数周旋。小閤牛行炙，长楸鹘试拳。王融《五杂俎》，孙武十三篇。华夏残河汴，神州岿蓟燕。殄除才蚋蠓，睥睨满鲸鳣。狂斐言姑及，高明义莫捐。忧君尚有疏，傥寄麦光笺。
元	姬翼	《鹧鸪天》	翠翦红裁满故园。无穷花木斗争妍。东风不许常如此，舍故移新别有权。花委地，絮漫天。累累青子叶含烟。无穷不逆机关弄，坐看枝头几变。
元	马钰	《玩丹砂 过＊陂道友索词》	若非云游到陂。争知此处隐瑶池。人人怪我不留题。壁上珠玑碑上玉，交光灿烂有馀辉。何须马钰再吟诗。
元	宋＊	《菩萨蛮 卫州道中至元四年十一月，与八儿思》	两歧流水清如酒。草根风蹙冰皮皱。雪净太行青。联镳看画屏。按行多雅志。解起澄清志。回首五云天。东华尘似烟。
元	谭处端	《瑞鹧鸪》	修行频剔性中灯。照破从来暗里昏。物物头头休染著，昏昏默默绝言论。超凡入圣非由我，地狱天堂总在君。唯有一条真正路，居常牢闭四城。
元	王冕	《山中杂兴 十八》	卜宅近山阿，紫门障薜萝。风清闻鹤唳，日暖听樵歌。密树悬青岛，平田浸白波。树船乘暮景，来往急如梭。
元	王冕	《解闷 其三》	风雨交残夜，郊关鸡乱鸣。青山频入梦，白发不禁情。舞剑令人笑，沽樽只自倾。忽思少年日，骑马汉江城。
元	元好问	《摸鱼儿》	忆元龙、旧家湖海，不应年鬓衰槁。翩翩竹马儿童喜，惊儿汉江归报。归计早。黄金印、征西已付诸郎了。红云仙岛。渺千里移春，浓薰细染，春意已倾倒。西溪上，玉镜修眉翠扫。题诗曾许谁到。溪亭未入奚奴锦，望断绿波春草。君且道。人间世、虚名得似欢游好。风流未老。约款段随车，鸱夷载酒，迎我霜陵道。
元	冯子振	《鹦鹉曲》	才郎于咸阳住。是个不识字的田父。御沟西绿水东流，乍歇长安秋雨。恨匆匆一片题情，红叶为谁流去。恰殷勤离得深宫，便得到人间好处。
金	元好问	《壬辰十二月车驾东狩后即事》	惨澹龙蛇日斗争，干戈直欲尽生灵。高原出水山河改，战地风来草木腥。精卫有冤填瀚海，包胥无泪哭秦庭。并州豪杰知谁在，莫拟分军下井陉。
元	梵琦	《渔家傲》	听说娑婆无量苦。箧中四大蛇聚。重者好沉轻好举。相凌侮。况兼合宅空无主。早觉参差梁与柱。风飘雨打难撑拄。毕竟由他倾坏去。教人惧。不如觅个安身处。
元	元好问	《杏花杂诗》	杏花墙外一枝横，半面宫妆出晓晴。看尽春风不回首，宝儿元自太憨生。
明	王逢元	《对酒》	抱病逢春亦暂欢，芳时对客更加餐。即看乳燕双双入，无那飞花片片残。潦倒不忘桃叶句，萧闲应恋竹皮冠。莫论往昔清狂事，且醉荒亭苜蓿盘。
元	长筌子	《百宝妆》	榴蕊浓芳，帘幕半卷，清闲白昼偏长。院宇无尘，微雨过池塘。幽轩细细，风披竹欹，石枕藤床。分外凉。看云峰偃仰，高眠晃然，已到义皇。休休尘世俱忘。真常妙用，安排黄卷炉香。莫羡俗情，如蚁慕膻肠。清虚淡素甘贫乐，纵酷暑难侵道哲堂。好栖心见素家风，洞中别是仙乡。
元	谭处端	《神光灿》	茫茫苦海，逐浪随波，便宜识取抽头。恩爱妻儿，都是宿世冤雠。因循浮华光景，把元阳、拖撒无休。限到也，看贤家着甚，计脱冥幽。不悟如斯，骋机关日夜，计较贪求。顷刻轮回，千生万劫沈流。猛舍投玄入妙，免三涂、六道经游。早下手，与风人物外，结取朋俦。
元	任昱	《红绣鞋》	暗朱箔雨寒风峭，试罗衣玉减香销。落花时节怨良宵。银台灯影淡，绣枕泪痕交。团圆春梦少。
元	丘处机	《金莲出玉花 青峰》	云收雨霁。露出青峰寒骨势。野静天空。岌岌高横碧落中。南溪无景。与尔炎天销日永。永日题诗。不赋闲愁只赋伊。
宋	释原妙	《示徒》	学道如撑逆水舟，篙篙著力莫随流。忽然失脚翻身去，踏断寒江月一钩。
元	马钰	《清心镜 寄四舍弟马运甫》	与人和，休打斗。慎勿迷迷，博弈饮酒。暗风病、谑杀傍人，疾些儿拯救。要病除，须拂袖。物外持修，亘初清秀。更有般、真个长安，待来。
元	许有壬	《如梦令》	门外雪花飘洒。坐上乌丝方写。秋露白泠泠，更着玉人亲把。三雅。三雅。取醉莫论多寡。
元	许有壬	《渔家傲》	落日崇台寒力悄。登临恰似寻安道。有竹何人能径造。吾不诮。相逢要遂掀髯笑。双桧凌空龙夭矫。有知定讶人枯槁。珍重岁寒冰雪操。君自宝。老夫但和渔家傲。
元	刘敏中	《鹊桥仙 书合曲诗卷》	无情枯竹，多情软语。谁按梨园新谱。邻舟余韵遏云声，只认作、珠绳一缕。秦台风物，当时几许。扇影春风解舞。客愁都向坐间空，问谁管。
元	杨维桢	《白门柳》	步出白门柳，闻歌金缕衣。事生不事死，曩誓今已遗。空负地下心，百年以为期。向来媒佻鸠，宁为今日思？
元	宋＊	《水调歌头 寄诚夫兄在江南，时克在史馆校》	登车就长路，晓日照皇州。风吹紫荆花落，那更别离忧。咫尺天南北，想像云窗雾阁，人在古瀛洲。粉笔校书罢，乌帽拂尘游。出银台，心浩浩，思悠悠。人间万事姑置，食邑素封侯。收拾金銮遗事，记取玉壶清话，此外复何求。勋业好看镜，绿鬓不禁秋。
元	张伯淳	《木兰花慢 寿抑齐》	尽江南江北，谁不慕，抑斋名。羡梦笔才华，粲花谈论，乔木家声。重寻玉堂旧步，喜今番、天语重丁宁。云是儒家领袖，居然史笔权衡。相迎。便觉眼常青。相对话羁情。正绿暗园林，朱明时候，瑞霭腾腾。期公久长名节，太羹中、还著五侯鲭。此去明堂一柱，当年玉树阶庭。
元	王处一	《青玉案 第三宣作》	自从得遇真空伴。独把顽心锻。现出天如青玉案。神宫起火，内丹光满。了性真无乱。三宣赐紫天长观。一阐清风岸。扫荡妖灵无打算。十方三界，化生清净，天外无拘管。
元	李俊明	《婆罗门引 重阳与元帅窦子温暨众友东城赏菊》	浮空霁色，江涵秋影雁初飞。相逢共绕东篱。点检尊前见在，人似晓星稀。对满山红树，叶叶堪题。大家露顶，任短发、被风吹。只恐黄花人貌，不似年时。杯添野水，更何用、频频望白衣。沈醉後，携手方归。
元	王冕	《雨中》	江南江北水滔天，羁客相逢亦可怜。坐觉青山沈席底，行惊白浪上窗前。鹁鸠衔草栖危塔，鸳鸯飞波浴败船。转首百蛮寥落甚，绝无茅屋起炊烟。
元	王处一	《苏幕遮 劝休网罟》	我生来，元怕死。固蒂深根，方证长生位。一切含灵无稍异。普愿安全，此是天公意。运慈悲，呈雅瑞。赫赫云霞，万道祥光起。三界高真兴法喜。?护人人，各各无灾。
元	郭麟孙	《三月三日重游虎丘》	细雨霏霏不湿衣，山前山后乱莺飞。过桥春色绯桃树，临水人家白板扉。此地酒帘邀我醉，隔船箫鼓送人归。清游恐尽今朝乐，回首阊门又夕晖。
元	许有孚	《摸鱼子 并引  至正戊子秋，吾兄中丞公以赐》	亭圮，垣危卉木伐，惟双古桧在庭。徒具畚锸，从事疏凿，池广袤千余步，深一仞，形如桓圭。西椭二洲，东规一岛，带以平堤，缭以周垣，渠于乾艮，以时启闭。台于坤维，高可数丈，西山严麓，近在目睫，百里之景可揽而有。视亭之罅漏葺而户牖之，南为道，中为桥。十一月五日，导水入池，纵鱼数千尾，作乐合宾友落成。将桥于二洲，舫于水，莲于池，柳于堤，果于亭侧，松竹花草于池南，次第而莳植焉。昔人平泉绿野，吾不知其何如。若是园者，亦城西之佳地矣。公杖履，或氅衣，或宫锦，招佳宾，挈子弟，触咏其间，香山独乐，不是过也。公尝谓池成，当用晃补之摸鱼子首句买陂塘旋载杨柳为乐府。未几，明初马先生摭此以为公寿。公欢然，即席和之，命有孚同赋，得二首。池既成，载赓八韵，通为十阕，以成初意，且以为同声唱和张本。公因题之曰圭塘款乃，是池得佳名矣。然园石亭台，命名纪实，则必待公为记焉买陂塘旋栽杨柳，诗翁急欲知务。平生想像江湖意，几度鸡鸣风雨。凫有渚。直晚景桑榆，才得埋霞屿。先贤好语。道钟鼎山林，神仙宰相，从昔不同趣。西池路。天意而今都许。佳人协律调吕。浮沉愿入鸡豚社，其奈香山佳句。谁我醑。又菊节相催，先约修花谱。犹今视古。有洹水秋声，林卢爽气，壮观我西圃。
元	邵亨贞	《隔浦莲 水槛晚晴 以上四印齐本术词选卷之二》	冰纨光映素手。竹簟醒残酒，满院梅风起，疏云薄、斜阳漏。兰棹归去后，诗人瘦。梦绕潇湘柳。屡回首。开帘傍晚，烟中微见青岫。沧浪远兴，为问白鸥知否。十里平湖纵望久。凉透。江莲香度疏牖。
元	侯善渊	《虞美人》	洞天一点天光密。莹净如千日。银霞潋滟贯寰瀛。万神攒簇，恍惚旷然明。空中产个胎仙出。绰约风飘逸。撞开天顶上云瑛。宝阙琼楼，玉簿。
元	刘因	《西江月 饮山亭留饮》	看竹何须问主，寻村遥认松萝。小车到处是行窝。门外云山属我。张叟腊醅藏久，王家红药开多。相留一醉意如何。老子掀髯曰可。
元	张翥	《鹧鸪天 赠泉南琵琶妓》	玉手琵琶半醉中。后容慢复轻拢。青衫司马情偏感，翠袖红莲艺更工。花淡汀，月朦朦，归来无语立东风。汗巾红渍槟榔液，错认窗前唾绣。
元	杨维桢	《苦雨谣》	去年雨，坍硷土。今年雨，没灶釜。灶釜二月青无烟，官家火程不问雨。胥靡移来坐监主，旬申亏官走插户。
元	顾瑛	《次韵（二首）》	细雨微风透碧纱，酒痕横面上朝霞。君行不唱阳关曲，听取尊前陌上花。
元	陈孚	《翰苑荐为应奉文字二十韵谢大司徒并呈诸学士》	天上金銮客，人间第一流。贽为唐内相，禹拜汉元侯。鲲海三千水，龟峰十二楼。月寒红烛夜，风淡紫薇秋。凤诰窥姚姒，麟编振鲁邹。佩随宫漏远，衣染御烟浮。淑气腾金碧，祥光射斗牛。焜煌青琐闼，缥缈紫霞洲。玛瑙濡尧瓮，珊瑚耀汉钩。驼蹄中禁釜，豹尾上方驺。仆本师黄卷，生惟伴白鸥。亲庭双鹤发，家事一渔舟。偶预天官选，来为帝里游。绿章蒙独荐，青史许同修。故郡惊王勃，新丰异马周。队随鱼圉圉，角喜鹿呦呦。势似飞三凤，功如挽万牛。桑榆终有望，葑菲未为愁。国士恩难报，书生志易酬。誓坚冰雪操，正色赞皇猷。
元	王哲	《解佩令》	害风王三，前时割税。为酒爱、饮中沉醉。往往来来，眼前事、全然不记。与仁人、当街打睡。腋袋头巾，尽皆遗弃。有经文、里面诀秘。深谢明公，发善心，与予拈起。解令、报贤好意。
元	杨维桢	《芝秀轩词四首》	芝秀兮煌煌，罗生兮满堂。紫云烟囷兮如盖，露湛湛兮沐芳。美美夫人兮贤姱，集灵瑞兮未类。芝何为兮为秀，匪植以生兮匪培以茂。协冲和以华滋兮食之而寿。山嵯峨兮谷逶迤，歌紫芝兮吹参差。怀美人兮不可以追。铁之泾兮凤之沼，思公子兮善窈窕。善窈窕兮乐康，聊逍遥兮岁年老。
元	王冕	《寄陆高士》	山阴道士久不见，无奈秋天风雨何。畴昔烧丹曾化鹤，近来书字不因鹅。黄花开到东篱下，白日何妨拄杖过。更约登高成浩饮，得诗还胜去年多。
元	杨维桢	《西湖竹枝歌（九首。一作“小临海曲”）》	望郎一朝又一朝，信郎信似浙江潮。床脚支龟有时烂，臂上守宫无日销。
元	王惟一	《西江月》	真火本来无候，休拘日月时年。试思混沌未分前。招甚时年证验。跳出五行外面，丝毫不染尘缘。方知这个妙中玄。一粒宝珠出现。
元	杨维桢	《春侠杂词（一十二首）》	朱提注酒酒如池，大白淋漓吃不辞。上楼更衣玉山倒，腰间带脱金犀毗。
元	王冕	《山中杂兴 十五》	石楼含晓色，茅屋静春晖。野水中间落，云山西面围。长歌樵担起，短笛钓船归。景物随时至，诗成思欲飞。
元	王冕	《春晚客怀 其三》	衣袖露两肘，难留侠客槌。对山长发啸，得酒忽忘诗。树湿吴云重，花残越鸟悲。酸辛甘自受，褴褛愧妻儿。
元	元好问	《踏莎行》	微步生尘，残妆晕酒。朱门如海空回首。东风正有去年花，柔条去作谁家柳。细雨春寒，青灯夜久。孤衾未暖还分手。梦中见也不多时，怎生。
元	王逢	《古从军行（七首）》	少年快恩仇，辞家建边勋。手中弄铣鋧，目空万马群。转壁入不毛，水咽山留云。槥还亲抚哭，悔识李将军。
元	王吉昌	《春从天外来》	名利如何。叹六朝七国，五霸山河。几多兴废，一梦南柯。光阴暗里消磨。悟云山烟水，好归去、策杖披蓑。任春秋，乐调神养气，行止蹉跎。家园雪梅火枣，酝玉壶潋滟，满泛金波。烂饮醺醺，神游云外，真乐自在吟哦。伴清风明月，通天爽、飞舞婆娑。泄冲和。证鸿体段，超彼波。
元	元好问	《晓发石门渡湍水道中》	疏星淡秋明，阴霞绚朝映。积雨成坐愁，晨光动幽兴。石门归驭引，湍浦渔舠并。旷荡万景新，归藏四山静。平湖风漪绿，远岸秋沙净。洋洋游鱼逝，泛泛轻鸥泳。隐显乖夙心，感遇见真性。倦游时自悼，违己将安竟。忧端从中来，茫茫发孤咏。
元	宋＊	《减字木兰花 宪掾黄君美弄璋，援苏伯侑侍郎》	六日，寿席醉赋春空霭霭。儿解飞腾窥五采。我制佳名。异姓他年叙弟兄。我须白早。亦愿儿年如我老。缓步徐行。终到蓬莱最上层。
元	谭处端	《行香子》	得得无修。无惑无求。放心闲、无喜无忧。逍遥自在，云水闲游。趣空中玄，玄中妙，妙中幽。落魄婪耽，垢面蓬头。恣陶陶、真乐歌讴。随缘一饱，真个风流。这般来，无无来，有有来由。
元	王冕	《十二月三日对月》	今夜初生月，客中仍独看。遥怜吾老幼，未解脱饥寒。破壁箪瓢垒，疏梅霜雪团。再思先子训，默默泪阑干。
元	王冕	《雨中遣兴 其二》	故人何日是归年，又听刚风洗瘴烟。骄马北驰沙似雪，冥鸿南去水如天。莫愁弦绝蒲萄馆，且喜歌生田。好在岳阳楼上望，洞庭明月正婵娟。
元	陈旅	《陪赵公子游蒋山即席次李五峰韵》	弭棹丹阳郭，鸣鞭白下山。晴原烟翳翳，幽树鸟关关。石液玻璃碧，云根玛瑙殷。佛岩开细菊，僧径入从菅。雨洗川容净，潮随野色还。六朝有遗事，尽在夕阳间。
元	马钰	《＊心香 善恶报》	造恶之人，凶横无过。细寻思、最易奈何。生遭官法，死见阎罗。向狱儿囚，碓儿捣，儿磨。积善之人，恭顺谦和。细寻思、却总输他。难收黑簿，怎入刑科。更神明?，家门庆，子孙多。
元	王丹桂	《洞仙歌 达虎部落游仙观醮毕，众人索》	游仙一境，上下川原秀。背负高岗面长溜。看峰排、千刃地占三阳，佳气聚，相接居民淳厚。黄童白叟。信道崇真久。同启哀诚荐枯朽。命簪裳奏，列圣高真，颁惠渥、符下宣恩赦宥。释幽涂、苦爽悉停酸，保见在家家，共沾福?
元	耶律楚材	《过阴山和人韵》	阴山千里横东西，秋声浩浩鸣秋溪。猿猱鸿鹄不能过，天兵百万驰霜蹄。万倾松风落松子，郁郁苍苍映流水。六丁何事夸神威，天台罗浮移到此。云霞掩翳山重重，峰峦突兀何雄雄。古来天险阻西域，人烟不与中原通。细路萦纡斜复宜，山角摩天不盈尺。溪风萧萧溪水寒，花落空山人影寂。四十八桥横雁行，胜游奇观真非常。临高俯视千万仞，令人凛凛生恐惶。百里镜湖山顶上，旦暮云烟浮气象。山南山北多幽绝，几派飞泉练千丈。大河西注波无穷，千溪万壑皆会同。君成绮语壮奇诞，造物缩手神无功。山高四更才吐月，八月山峰半埋雪。遥思山外屯边兵，西风冷彻征衣铁。
元	尹志平	《巫山一段云 寄天长道众》	山后春将暮，龙阳景渐佳。东园芭榄正开花。随分有生涯。道友坚心长久。相见时时稽首。自然恬淡日和平。物外有余清。
元	倪瓒	《人月圆》	伤心莫问前朝事，重上越王台。鹧鸪啼处，东风草绿，残照花开。怅然孤啸，青山故国，乔木苍苔。当时明月，依依素影，何处飞来？
元	李纯甫	《水龙吟 庶齐老学丛谈卷中》	几番冷笑三闾，算来枉向江心堕。和光混俗，随机达变，有何不可。清浊从他，醉醒由己，分明识破。待用时即进，舍时便退，虽无福，亦无祸。你试回头觑我。怕不待峥嵘则个。功名半纸，风波千丈，图个甚麽。云栈扬鞭，海涛摇棹，争如闲坐。但尊中有酒，心头无事，葫芦提过。
元	刘敏中	《鸟夜啼 月下用前韵》	夜深谁伴中庵。太初岩。满酌一杯，和月吸浓岚。琼露滴。霜鬓湿。兴方酣。不觉河倾东北，月西南。
元	韩奕	《□□□》	落花数点悬蛛网。风蹙文如浪。看来也似惜春光，留住残红不肯放。柳烟槐雨连门巷。要做绿阴模样。绿阴终不似花时，这夏景曲儿休唱。
元	马钰	《桃源忆故人 寄谭刘郝三师友》	谭凤刘郝云霞友。自在逍遥闲走。兴尽好归陕右。共话无中有。常清常净常无漏。便觉虎龙交媾。个内不神神秀。得饮长生酒。
元	陶宗仪	《夜坐》	披衣散发坐南荣，漏点迟迟欲二更。风约沼萍云影淡，月栖径竹露华明。石床凉意浮珍簟，宝鼎沈烟喷玉笙。世虑不关心似洗，此身只觉在蓬瀛。
元	元好问	《鹧鸪天》	白白红红小树花。春风满意与铅华。烟霄自属千金马，月旦真成两部蛙。诸葛菜，邵平瓜。白头孤影一长嗟。南园睡足松阴转，无数蜂儿趁晚。
元	冯尊师	《苏武慢》	创建灵坛，初修丹灶，保养太和真命。风上虎啸，火起龙腾，燮理要依时令。金木交并，斗觉天关，旋绕涤除心径。睹玄珠一粒、流霞闪烁，送归金鼎。壶中景、造化希夷，玄机要妙，点制魄仙魂圣。元中体用，旨里明真，悟得本来真性。还返无穷，渐入清阳，仙境照盈虚静。这一轮明月，年年蒙蔽，豁然开莹。
元	姬翼	《水龙吟》	古今兴废存亡，落花满地香风扫。茫茫苦海，洪波千丈，无穷胶扰。俱在天真，浪游尘境，执迷颠倒。自玄都别后，流离宛转，谁更问，长安道。但念功名未了。聚愁眉、苦萦怀抱。几时会得，三田灵秀，活人芝草。霞彩云英，竹风松月，药炉丹灶。炼深根固蒂，长生久视，永无衰老。
元	王吉昌	《留客住》	悟生灭。顿剿断、马颠猿劣。万缘齐放，感得玄黄真诀。归依洗心清净，一向调燮。阴阳功决烈。呼精吸粹，盗虚无、真秀养成愚拙。息分别。气会神交，忘形真悦。聒耳清音，万派无中幽噎。寥阳化成仙域，捧出纯白。风光冰玉洁。神超物外，恣翱翔、坦荡步虚清绝。
元	尹志平	《巫山一段云 催衲袄》	昨夜西风紧，今朝秋意深。道人虽则是降心。寒暑亦难禁。衲袄宜教宽大。且要昼披夜盖。一衣犹恐不销任。此外更何寻。
元	马钰	《满庭芳 赠零口通明散人害风魏姑》	身为女子，志似男儿。悟来跳出门儿。道上搜寻，恋其美女娇儿。性似孤云野鹤，世尘缘、不惹些儿。真脱洒，便堪称，比个大丈夫儿。认正本来清净，农农字疑误何须，谓认虎儿龙儿。也不整理离坎，姹女婴儿。无为大功成就，产一个、无相人儿。阳纯了，便得与，太上做儿。
元	陆文圭	《满江红 赠歌者》	儿女多情，颇自恨、风云气少。春梦里、莺啼燕语，瞥然惊觉。寸寸凌波莲步稳，弯弯拭黛山眉峭。似红云、一朵罩江梅，天然好。舞腰细，歌喉巧。锦茵退，梁尘绕。更盈盈笑靥，樱唇红小。金爱从心里换，玉山偏向怀中倒。奈刘郎、前度看桃花，如今老。
元	马钰	《巫山一段云 赠三一居士》	斡运清神境，修完耀洞天。九层台上聚祥烟。端坐碧霞轩。开阐琼林雅宴。赏玩个中深浅。咆哮金虎戏波涛。警动未成鳌。
元	虞集	《苏武慢》	山月来时，海风不动，平地玉楼琼宇。桂子飘香，露华如水，自按洞箫如缕。杳杳冥冥，泠泠历历，青鸟解传芳语。太微中、鸾鹤相求，尽是旧时真侣。君听取、列豹重关，鼓雷千吏，天界更多官府。石女簪花，木人劝酒，为我此间聊住。高唱微吟，挥毫万丈，尘世等闲今古。看空山、一色青青，何意断云残雨。
元	李齐贤	《鹧鸪天 过新乐县》	宿雨连明半未晴。跨鞍聊复问前程。野田立鹤何山意，驿柳鸣蜩是处声。千古事，百年情。浮云起灭月亏盈。诗成却对青山笑，毕竟功名怎么。
元	九思	《柳梢青 右和盛开》	翠苔轻搭。南枝逗暖，乍收渐霎。乱插繁花，快张华宴，绕衣千匝。玉堂无限风流，但只欠、些儿雪压。任选一枝，折归相伴，绣屏花鸭。
元	王哲	《月中仙 自咏》	自问王三，你因缘害风，心下何处。怡颜独哂，为死生生死，最分明据。转令神性悟。更慵羡、我夸五裤。愈觉清凉地，皮毛无用，那更忆丝絮。浑身要显之时，这巾衫青白，总是麻布。葫芦贮药，又腋袋经文，拯救人苦。竹携常杖柱，侍自在、逍遥钟吕。道余归去路。烟霞侣。
元	范梈	《奉酬段御史登岳阳楼之作，时分理盗贼至海康》	谁能手铺湘水平，刬却君山看洞庭。昔人已骑黄鹤去，楼前乱芷春兰青。岂知绣衣后千载，远违凤阙来江城。凭高吊古落日紫，领客置酒开云屏。酒酣点笔赋新句，薄海传诵令人惊。忆我初游白玉京，与君联步趋承明。手宣皇猷敷帝绩，济济学士如登瀛。一行竟堕万里外，回首沧浪思濯缨。守官区区事无补，惟有白发欺人生。牂牁水外万竹底，四时鸟语烟边鸣。忽忽此地复相见，恍如幽梦来仙灵。中宵秣马不遑暇，君又北乡予南征。如兹后会复何日？念之使我双涕零。宫中圣人总四溟，所过海岳须澄清。铁冠峨峨望天下，青霄快展皆修程。由来豺虎伏仁兽，况有鹰隼当秋横。明夜相思隔云雨，月落高台闻笛声。
元	华幼武	《宿隐微山房》	二月兰舟泊上宫，春云不雨玉坛空。苔生白石斑斑绿，鱼养丹池个个红。对酒烛分花底夜，出帘香散竹间风。高寒未觉仙台远，只比相逢似梦中。
元	王冕	《偶成 其七》	出门无侣杖藜轻，溪上梅花相笑迎。独鹤远从天际下，老夫如在画中行。千峰日出流云气，万壑松鸣杂水声。巾袂不知苍翠重，看山直过越王城。
元	侯善渊	《诉衷情》	古今多少利名人。弃命斗争功。英豪尽归何处，都总落沉空。争如我，洞庭中。遣家童。金觥轻泛，醉卧当轩，一枕清风。
元	程文海	《点绛唇 送王荩臣》	绿鬓青云，王郎故是乘骢侣。阿龙风度。想在乌衣住。带得春来，又共春归去。江头路。美人何处。官柳吹风絮。
元	刘秉忠	《太常引》	青山憔悴锁寒云。站路上，最伤神。破帽鬓沾尘。更谁是、阳关故人。颓波世道，浮云交态，一日一番新。无地觅松筠。看青草、红芳斗春。
元	钱惟善	《西湖竹枝词（三首）》	日暮天寒野水滨，孤山愁绝四无邻。谁家处子如冰雪，行傍梅花不见人。
元	张可久	《太常引 乐府小云》	溶溶一叶不成衣。恰待弄春晖。幽懒意迟迟。只可向、山中自怡。清歌遏玉，娇鬟翠，纤月映蛾眉。来往且孤飞。问行雨、巫咸未知。
元	谭处端	《西江月》	作伴修行未是，飘飘物外行持。孤云野鹤任东西。何有些儿碍滞。淡饭寻他两顿，清清净净无为。寂寥潇洒最相宜。别有一般滋味。
元	王处一	《蓦山溪 赠都下门人》	都城吾辈，办道休生退。百行勿相违，常体三光不昧。天玄地妙，真慧撮灵明，亲益友，论长生，此理应无赛。太平逸乐，亘古真无坏。一粒化生珠，两道光明作对。人天法界，随处心香，超造化，越娑婆，稳赴。
元	雅琥	《留别凯烈彦卿学士》	十年帝里共鸣珂，别后悲欢事几多。汗竹有编归太史，雨花无迹染维摩。湘江夜雨生青草，淮海秋风起白波。明日扁舟又南去，天涯相望意如何？
元	虞集	《画鹤》	薛公少保昔画鹤，毛羽萧条向寥廓。通泉县壁久微茫，故物都非况城郭？长鸣阔步貌闲暇，解写高情亦奇作。田中芝草日应长，石上松花晚犹落。赤壁江深孤月小，白云野迥秋霄薄。群帝相从绛节朝，八公许制黄金药。误婴尘网迹易迷，移召中洲梦如昨。借悬素壁忆真侣，忽有微风动林壑。碧虚寥寥积雪高，直过萧台绝栖泊。
元	杨维桢	《四月四日偕蜀郡袁景文大梁程冲霄益都张翔远》	山公今日饮何处，为爱束池似习池。乔木尚传钱相宅，苍苔已上岳公碑。井?或从双剑出，石人夜逐五丁移。中天艮岳为平地，可但平泉草木悲。
元	王冕	《宋郊台》	荡荡南郊路，金舆不复行。古台余草色，新树自风声。寂寞荒村景，凄凉故国情。遗民能道旧，曾是御营兵。
元	侯善渊	《酹江月》	寂虚妙道，混杳冥恍惚，通微清绝。出化先天明象帝，满目流霞光屑。浊质消亡，琅函滋益，宝鼎灵砂结。丹华凝秀，素玄一色澄彻。精盈空，清如秋夜，海桂无圆缺。耀古辉今冲皓，满满玉壶春雪。莹日纯精，贞心幽粹，保益真仙悦。丹书迎诏，上朝三景罗列。
元	赵孟頫	《绝句》	溪头月色白如沙，近水楼台一万家。谁向夜深吹玉笛，伤心莫听后庭花。
宋	赵端行	《白鹤关》	危亭石作关，假道一跻攀。白鹤何年去，青松尽日闲。坐时闻远水，望处小他山。衲子云衣厚，寒犹宿此间。
元	李真人	《菩萨蛮 以上李真人述还丹诀十首案宋元间道》	夸丹功用将何作。仙人尽号长生药。服人得延年。方知此理玄。至药终须觅。只在坎离侧。向此得真微。天长地久期。
元	姚燧	《菩萨蛮 皇废癸丑春赏花词》	两闲日月同悠久。算来无比东君寿。一岁一归来。光风吹九垓。花枝依旧好。只自伤垂老。七十六年人。见花能几春。
元	杨维桢	《甲申腊月廿五日初度》	去年生旦吴山雪，我食无鱼客弹铗。今年生旦逢立春，座上簪花写春帖。主人锦筵相为开，烹羊炰羔作春杯。柳车昨夜送穷去，羯鼓今日迎春来。家人祝词心转急，富贵今年当五十。男儿富贵绝可怜，年少光阴胡可及。大姬白题作胡舞，小姬吴歈歌《白苎》丹穴锦毛飞凤凰，海树红芽语鹦鹉。两家公子与玉觞，酒酣起把双银艡。胸吞笠泽三万顷，气卷渴鲸千丈长。座中有客吾宗老，玉山不受春风倒。歌词自作风格高，合乐莺声一时好。夜如何其且秉烛，主人奉欢为不足。主人交谊晚谁似，四海弟兄同骨肉。我歌醉歌君击缶，金抟琵琶勿停手。洞庭君献橘双头，饮以洞庭春色酒，轮云世事知何有。
元	张弘范	《清平乐 案此下原有喜春来一首，殿前欢一首》	穷冬冷落。客思添萧索。浊酒沽来须强酌。要把闲愁推却。时间荣辱何惊。胸中气象休更。且匣风云长剑，天容两鬓青青。
元	马钰	《玩丹砂 劝道众》	七十光阴似箭忙。夜消其半可悲伤。那堪日日顿无常。更想上床鞋履别，寻思恋个甚郎娘。不如物外做风狂。
元	王哲	《无调名》	翁婆成匹配，跨虎擒龙。结帐作三重。夫妇美，好相从。午前并子后，炼就殷红。住在绛房中。云外路，到蓬宫。
元	王冕	《古时叹》	箕子奴而比干死，屈原以葬湘江水，痛哭书生不见归，朱董何人呼得起？深衣大老为腐儒，纨胯小儿称丈夫。学士时为父风舞，将军日醉千金壶。人间赤子苦钳钛，抱麟反袂空流涕。呜呼！噫嘻！不有祝蛇之佞、宋朝之美，难乎免于今世矣！
元	刘志渊	《浪淘沙》	休执相皆空。徒滞顽空。劳劳不见有中空。空里混成神妙体，空乃不空。此理是真空。物物明空。念无念念不争空。照见缘空成深智，方了圆。
元	白贲	《【正宫】鹦鹅曲》	侬家鹦鹉洲边住，是个不识字渔父。浪花中一叶扁舟，睡煞江南烟雨。幺觉来时满眼青山，抖擞绿蓑归去。算从前错怨天公，甚也有安排我处。
元	王丹桂	《昭君怨 赠女姑萧敬善等 草堂集》	奉劝修真仙众。日用全凭实行。乌兔疾如梭。莫蹉跎。遇景勿念心动。坐卧住行安静。只此是功夫。合虚无。
元	王吉昌	《南乡子 坎离气变还元》	癸府隐银铅。朱汞神宫袅瑞烟。变化游魂成风动，枢旋。运入黄庭造化权。离去水为乾。坤体无阳厚德全。二气经营仙药就，功圆。出世名标。
元	马钰	《五灵妙仙 赠扶风县淡公》	悟来降，我相街前乞八。地、似痴如黠。万缘绝。净清中恣饮，刀圭烂醉，灵台皎洁，惺洒自然光滑。本无缺。玉炉金鼎内，黄芽白雪。真龙虎，绕幡关节。姹婴悦。把昆仑顶戴，冲开云雾，天无昼夜，长显一。
元	马钰	《蓬莱客 赠门人》	修仙急。超然一志非常客。非常客。值魔遭难，荡关冲隔。精微妙处心头测。转增开悟难迷溺。难迷溺。鹑居食，念忘情息。
元	王恽	《酹江月 为友人寿中丞子初》	栖迟林壑，甚雍容、雅量气横寥廓。人道魁然真宰辅，心在朝家黄阁。几卷闲书，一门清乐，不羡千金橐。诸郎楚楚，凤毛辉映麟阁。今岁锦席云凉，菊香添麝，竹树烟霏薄。风爱堂前秋气好，歌里甘棠如昨。十二金钗，百壶清酒，细把红螺酌。年年此日，醉看清鹤。
元	谢应芳	《点绛唇》	弧矢休悬，举杯聊适栖迟意。明朝冬至。有酒还沉醉。堪笑神仙，要作长生计。人间世。金鸟西坠。难把长绳系。
元	李俊明	《谒金门 叹梅》	频点检。依旧雪肌清减。似恨海东花使滥。不教幺凤探。休笑诗人冷淡。道尽影疏香暗。桃杏中然无藻鉴。承当应不敢。
元	李孝光	《满庭芳》	山色蓝，溪光鉴玉，天流转精神。鹤盘松顶，松下坐高人。好个寿星图画，爱花间、流水长春。侬知否，此山老子，元是宰官身。胸蟠书万卷，翰林才调，独次冠巾。是僧中龙象，天上麒麟。送客虎溪三笑，溪头、鸥鹭相亲。香一瓣，祝公眉寿，双碧嶙峋。
元	元好问	《浪淘沙》	金翠画屏山。万髻千鬟。桃源楼阁五云间。恨杀芙蓉城下客，不借青鸾。风雨杏花残。芳意都阑。一灯孤影小窗间。绣被熏来香欲尽，只是春。
元	王哲	《得道阳》	四月朱明和气清。心花七宝愈分明。教你会时独自语，请公休慕百禽声。火焰织长渐渐生。从兹万木得嘉名。十干位中吾独走，五行宫里我先。
元	王蒙	《钱塘怀古》	阁道流华月，环佩空中行。吹笙露台夜，桂殿待潮生。千秋尘世换，惟有大江横。
宋	释原妙	《颂古三十一首》	一二三四五六圈，心肝粉碎髑髅穿。若将方木投圆窍，丑姥争教得少年。
元	卢挚	《青华观西轩》	琳宇夏天晓，官曹今日闲。深松欲无路，疏竹不遮山。静对黄冠语，时看白鸟还。平生林壑趣，聊复此窗间。
元	张宪	《出自蓟北门行》	出自蓟北门，遥望瀚海隅。黄沙落寒雁，衰草号雄狐。河水血成冰，土冢碑当涂。乃知古战场，本是贤王都。武皇昔按剑，一怒万骨枯。半夜下兵帖，六郡皆欢呼。将军各上马，百道追匈奴。羊马满大野，万帐收穹庐。英英长平侯，六骡走单于。至今青史上，犹壮武刚车。
元	邵亨贞	《次韵答松雨上人（洪武庚申）》	老来祇恋旧儒巾，放浪犹能矫俗尘。晚节黄花希晋士，《阳春白雪》愧巴人。高怀无出中边事，末路何惭寂寞滨。但得交情似支遁，白头相见只如新。
元	张翥	《水龙吟 郑兰玉赋蜡梅，工甚，予拾其遗意补》	玉人栀貌堪怜，晓妆一洗铅华尽。此花应是，菊分颜色，梅分风韵。萼点驼酥，口攒金磬，心凝檀粉。甚女贞染就，仙女绝胜，蜂儿童，鹅儿嫩。说与玉龙莫品，怕宫波、一般流浪。故人堪寄，折枝代取，江南春信。沉水全熏，檗丝密缀，额黄深晕。乍燕姬未识，是花是蜡，笑偎人问。
元	王冕	《归来 其二》	某水某丘在，杖藜随处行。穷幽那适兴，岂是未忘情？契彼渔樵乐，于吾势利轻。云根老梅树，花发最分明。
元	高道宽	《满庭芳》	顿悟玄机，渐离尘境，双忘顿渐无为。修真大道，了见本希夷。戒律精持道德，做神仙、方外先知。凭心地，三千功满，八百行无亏。诸公休生退，勤劳谨务，慈俭明白，先人后己，忍让慈悲。割断俗缘最上，遇玄门、加志无移。神明佑，超拨七祖，同赴彩云归。
元	杨维桢	《杵歌（七首。有序）》	亟亟城城城亟城，小儿齐唱杵歌声。杵歌传作睢阳曲，中有哭声能陷城。
元	丘处机	《木兰花慢 转轮》	叹灵源旷代，本无极，信优游。自朴散形生，销磨混沌，落入行囚。四方宛转，向迷津、大海苦淹留。法界群情扰扰，梦魂千古悠悠。沦流。贩骨如山，知何日，是程头。好锻炼真空，三光慧照万劫云收。终须舍身命，更惜头护面同时休。裂碎中间一点，便超得岸神舟。
元	王吉昌	《烛影摇红 警善恶》	大道门开，正当甲子天元数。三清仙院列名科，精选须超度。此出幽人理悟。弃荣华、浮云不顾。凿开圆觉，打破虚空，梯登云路。爱海愚流，乐归觳觥沉诸趣。冥冥深夜昧三光，手足浑无措。缧绁都难诉。恨修迟、迷途失步。相跻真境，动扯清风，何时能遇。
元	黄溍	《赤城》	鸡鸣秣吾马，晚饭山中行。何以慰旅怀，赤城有嘉名。滩长石齿齿，树细风泠泠。时见岩壁间，粲若丹砂明。温泉发其阳，捴诃勤百灵。前峰指金阁，真境标殊庭。白道人迹稀，青崖云气生。信美无少留，缅焉起深情。
元	刘秉忠	《临江仙》	同是天涯流落客，君还先到襄城。云南关险梦犹惊。记曾明月底，高枕远江声。年去年来人渐老，不堪苦事功名。倾开怀抱酒多情。几时同一醉，挥手谢公卿。
元	王士熙	《李宫人琵琶引》	鸾舆五月幸龙冈，宣唤新声促晓妆。拨断冰弦秋满眼，塞天云碧草茫茫。
元	杨维桢	《乞巧词》	天上星重会，征西客未归。殷勤乞方便，灵鹊度人飞。
元	谭处端	《满庭芳 赠福昌县赵殿试》	儒业尊高，文章显贵，算来世路荣奢。苦心劳志，求望步云霞。假使登科攀桂，黄粱梦、空悟咨嗟。无常到，相如老杜，着甚理逃。浮华。须勘破，尘缘摆脱，物外生涯。趣闲闲云水，保炼根芽。得得心清意净，三光秀、凝结丹砂。功成也，三清举过，超上大罗家。
元	杨维桢	《漫兴（七首）》	今朝天气清明好，江上乱花无数开。野老殷勤送花至，一双蝴蝶趁人来。
元	王吉昌	《行香子 木金间隔》	木性慈仁，体顺融金。混难分、反复浮沉。还元祖性，造化幽深。得木抽金，金去木，罢相侵。精变游魂，湛入禅心。杳冥时、踪迹难寻。无中显有，透古通今。自魄安魂，魂胜魄，鬼神钦。
元	苗善时	《望江南 以上二首苗善时和吕洞宾词，见纯阳》	清高士，志道体真仙。养浩虚中吹玉笛，凝神真乐吸琼笙。清净莹心天。离欲海，放倒我人山。玄素采阴魔畜道，娄公邪术执为玄。休效损丹。
元	张宪	《赠镌碑王生歌》	太湖之水通吴淞，绿波冷浸青芙蓉。巨灵神斧斫不去，帝命留与历代贤圣镌奇功。奇功旷世信希有，至德乃可齐不朽。嗟哉王生习此艺，功德不逢长袖手。虞黄欧揭牛毛多，笔端佞语如悬河。银钩铁画衒奇丽，天下匠石劳砻磨。王生手握三寸钢，肥深瘦浅能自量。神椎轻重心应手，白蠹食铁森成行。词严笔劲逼晋汉，学士何人美词翰。窅亭五彩护龟趺，峙立通衢人不看。人不看，恐泪垂，晋朝羊公今为谁？高山深水苦自置，后。世谁人想见之。王生王生女当知，功德岂在多文辞？君不见延陵季子碑上。仅十字，千载万载生光辉。
元	陈基	《秋怀（六首）》	寒暑有代谢，人事亦推移。蹉跎慨畴昔，俯仰念复兹。篱落委秋蔓，余葩含夕姿。物化谅难穷，吾生知有涯。皎皎碧山侣，依依青桂枝。相从恐迟莫，怅望起遐思。
元	王吉昌	《神光灿》	神功造化，斡转天轮，闲中默契真修。照耀三光，推移五气添抽。北斗南辰围绕，卷银河、万扔波流。玉关启，运三车衮衮，齐驾金牛。霹雳轰惊宇宙，红光迸出山川，电掣无休。布设黄芽，霞罩凤阙龙楼。定结圆珠无价，木童喜、秘密牢收。这模样，拉虚空证果到头。
元	王哲	《浪淘沙 卖状附口写文》	附口做生涯。休写交加。凭他实语莫虚哗。便是於身增福禄，赡己荣家。见似浪淘沙。苦劝深嗟。若还不使到厅衙。两主休和欢又喜，公跨云。
元	王冕	《甲午年正月初四日得春》	昨宵嫌冻雨，今日喜春风。野草浮新绿，园花结小红。渐将农事动，无奈病魔攻。向晚登高望，江山杳霭中。
元	李齐贤	《巫山一段云 长湍石壁》	插水云根耸，横空黛壁开。鱼龙吹浪转隅隈。百里绿徘徊。日浸玻璃色，花分锦绣堆。画船载酒管弦催。一日绕千回。
元	吴氏女	《托箕仙降笔》	缘惨双鸾，香魂犹自多迷恋。芳心密语在身边，如见诗人面。又是柔肠未断。奈天不从人愿。琼消玉减，梦魂空有，几多愁怨。
元	陈基	《二十二日狼山口观兵》	官军野次狼山口，铁骑犀船尽虎灊。杼轴万家供馈饷，旌旗千里亘江湖。膝行拟伏诸侯将，面缚行申两观诛。淮海父兄争鼓舞，将军恐是汉金吾。
元	侯善渊	《糖多令》	休恁苦争。人生得几何。奈百年、有似南柯。富贵功名俱遂意，难免死生磨。也。随分养天和。阳生满鼎多。内烹煎、凝结灵波。炼就金丹光透体，混一气，贯娑婆。也。
元	袁易	《西江月》	偏是一春憔悴，被人闲赋阳台。扇遮微雨傍墙回。花信馀寒柳外。绣果未成双荔，打鸦摘尽新梅。暗占胡蝶却飞来。睡起斜阳犹在。
元	元好问	《烛影摇红》	红叶翻阶，晚风微扇回轻暖。群仙高跨紫云车，来赴蓬莱宴。绣幕围香处远。帘花、时时影转。彩衣嬉戏，玉女回环，绿娇红软。戛玉调丝，音缭绕笙歌院。蟠桃花发正当春，烟媚明霞脸。休飞琼女伴。捧瑶觞、何妨屡劝。百处偕老，五福齐眉，人间稀见。
元	邵亨贞	《阮郎归 次韵南金早秋夜思》	暮云隔树起秋阴。晚来凉渐深。清商瑟瑟和微吟。虚堂风露侵。邻烛澹，寺钟沉。青绫怀旧衾。故家风度杳难寻。与谁论素心。
元	马钰	《清心镜》	修行人，休失错。仔细寻思，外乐不如内乐。静清中、真乐真欢，笑靥生花萼。无忧愁，无染著。神气冲和，心无怨恶。生大善、救度遇迷，
元	陆文圭	《水龙吟 次药房韵 案此下原附史药房作另录》	西州玉局飞仙，霓裳曾侍槐龙翠。飞花丽句，雅音犹在，有人庚未。千载峨峰，一江川练，又练清气。叹瀛洲路近，刚风吹断，漫自有，凌霄意。草碧寒窗静里。折琼枝、小栏同倚。新吟婉美，西施态度，慵梳洗。按羽调丝，雪儿薄相，为君心醉。恨高楼暮隔，江城花暗，碧云遥睇。
元	刘秉忠	《江城子 游琼华岛》	琼华昔日贺新成。与苍生。乐升平。西望长山，东顾限沧溟。翠辇不来人换生，天上月，自虚盈。树分残照水边明。雨初晴。气还清。醉却兴亡，惟有酒多情。收取晋人腮上泪，千载后，几新亭。
元	谢应芳	《西江月 与邓景文先生干借姜尧章词》	十载不歌金缕，秋娘已负青年。朝云飞过画楼前。无复为人留恋。默坐鹧鸪声里，寻思白石词仙。好将花样更流传。重观春风人面。
元	丘处机	《醉蓬莱 九月十八日西虢刘氏醮》	乍三清鹤降，万里云收，昊天空翠。玉磬琅琅，动乾坤声锐。尽日修斋，虚堂设醮，庆大仙恩惠。满献霞觥，长歌妙曲，留连师意。二九良辰，菊花开遍，正是重阳，素秋佳气。烂漫香风，健飘丹桂。秀景稀逢，上真难遇，幸一时相际。雁影沉沙，蟾光照夜，醺醺同醉。
明	王逢年	《送盛仲交还秣陵》	盛生东出关，白下桃花满。相逢南阳田，目寄孤云远。君归江国正鸣鸠，草绿空矶燕子愁。与尔期登雨花阁，六朝何处楚江流。
元	张翥	《苏武慢 对雪》	冻雨跳空，朔云屯地，陡觉夜寒无赖。谁从蕊阙，宴罢群仙，一样佩零珠解。应唤冯夷，起舞回风，搅碎渺茫银海。倚南窗清思，盈襟看尽，整容斜态。君试问、白羽鸣弦，青貂束锦，千骑猎归烟塞。何如倦客，蜡屐枝筇，乘兴竹边梅外。随处堪寻，卖酒人家，春渚水乡挑菜。趁湖山晴晓，吟魂飞上，玉峰瑶界。
元	尹志平	《巫山一段云 龙阳观九日》	白酒宽怀抱，黄花喷鼻香。此般真味庆重阳。性月自圆方。山后三秋无别。幽槛几丛开彻。两轩各各芳鲜。雅胜洞中天。
元	王哲	《菊花天》	苦劝伊家省自煎。须知每每居。赢取日高眠。卖花天气，别有玄玄。这个元来滋味好，自然灭火消烟。要入无生路上，赵仙赵仙。只在心田。
元	元好问	《定风波 邓帅漆水公寿筵辽东大使君在焉大有》	白水青田万顷秋。风烟平楚散羊牛。莫放相公黄阁去。留取。笑谈尊俎也风流。华表仙人人不识。今夕。鹿车也到百花洲。好把襄江都酿酒，为寿。寿星光彩动南州三矣。
元	王恽	《满江红 为大丞相史公寿》	柱石中朝，还不减、汾阳劝考。人尽道、今年相府，南衙春早。肘后不知金印大，书中渐觉群众疑少。问南枝、消息几多春，调羹了。宝窦暖，香云。睛云霁，西山晓。见一星声入江淮渺。愿神尖、长对寿眉青，
明	瞿荣智	《赋得姑苏台》	慷慨悲歌叹陈迹，霜乌怨啼霜叶赤。明朝送客过钟陵，西望茫茫五湖白。
元	王恽	《南乡子》	一雪静林皋。冷浮阳气不骄。菜甲榆椒浑不动，寂寥。赚得轻黄上柳条。诗思苦相撩。酒新来顿绝交。连夜客窗寒似水，无。谁约春风。
元	吴澄	《渡江云 揭浩齐送春》	名园花正好，娇红?白，百态竟春妆。笑痕添酒晕，丰脸凝脂，谁与试霜。诗朋酒伴，趁此日、流转风光。尽夜游、不妨秉烛，未觉是疏狂。茫茫。一年一度，烂熳离披，似长江去浪。但要教、啼莺语燕，不怨卢郎。问春春道何曾去，任蜂蝶、飞过东墙。君看取，年年潘令河阳。
元	倪瓒	《竹枝词二首》	噰噰归雁度春江，明月清波雁影双。化作斜行筝上字，长弹幽恨隔纱窗。
元	李俊明	《谒金门 慰梅》	夸独秀。动把春光泄漏。谁道江南无所有。一枝先入手。须是日将月就。那在风飘雨骤。直待豆秸灰落後。初尝山店酒。
元	马钰	《满庭芳 怀修炼》	物物心休，般般事已，进入退己从长。无争上士，柔弱胜刚强。坦荡逍遥度日，处清净、成就圆方。怀修炼，亘初灵物，决要鼎中藏。难忘唯是道，如饥似饭，如渴思浆。似婴儿寻母，专一思量。急救自家性命，调真息、不要忙忙。常细细，绵绵来往，功到赴蓬庄。
元	李齐贤	《巫山一段云 远浦归帆》	解缆离淮甸，扬指楚乡。风声飒飒水茫茫。帆席上危樯。断送浮云影，惊回过雁行。江楼红袖倚斜阳。远引客心忙。
元	王冕	《山中杂兴 其八》	信是击中好，春来物物丰。石蚕生断砌，玉蕈山枯桐。暖雨蒸花气，晴烟扬柳风。眼前无限景，诗句可能穷？
元	王哲	《得道阳》	三月清明灭尽烟。百花堪绽艳阳天。姹女聚柴薪焰畔，婴儿弄水旧池边。宝鉴当胸只自悬。翁婆媒合好因缘。朱雀腾云方出众，青龙驾雾得高。
元	王恽	《好事近 过南云门》	南北两云门，竹圃稻畦如画。罢亚黄云万顷，自长渠飞洒。太行钟秀尽三乡，形胜高下。笑我年来用舍，似田间秧马。
元	王吉昌	《摸鱼儿》	养疏慵梦惊俗态，浮云富贵虚矫。高提宝剑霜姿冷，蛮触是非齐剿。猿马夭。世务起、心头绊迷相萦扰。冰襟洞晓。乐净境行藏，善芽茂养，饮水识多少。真氤氲，定海心珠。凛然云外寂悄。离尘瑞孕丹基造，丽神光，晶真了了。破千古昏衢，放彻禅天皎。魂飞杳杳。瓷盘礴清微，游?法界，出露仪表。
元	马钰	《长思仙 赠小张仙》	小张仙。小张仙。款款搜寻汞与铅。先须缚马猿。气绵绵。气绵绵。龙虎相交玉蕊鲜。金丹一粒圆。
元	郭翼	《漫兴（九首）》	永嘉为儒有陈子，更思文雅得曹髯。麟趾凤毛不复见，龙文虎脊有谁兼。
元	黄溍	《晓行湖上》	晓行重湖上，旭日青林半。雾露寒未除，凫翳静初散。夤缘际余景，闪倏多遗玩。会心乍有得，抚己还成叹。夙予丹霞约，久兹芳洲畔。独往愿易违，离居岁方换。沙暄芷芽动，春远川华乱。存期乃寂寞，取适岂烂漫。小隐倘见招，渔樵共昏旦。
元	王哲	《临江仙》	吸取西江金浪水，朝朝用此盘缠。循环流转复清泉。肌肤偏莹净。寿算得迁延。北斗自然拘姓籍，南辰生注长年。减财节色是因缘。作为依上帝，弃世做神仙。
元	杨维桢	《梁家守藏奴》	将军椒房亲，跋扈阚如虎。嗟嗟孙家儿，岂识鸢肩主。有司夜捕帑，藏婢及人母。紫金与白珠，没入将军府。吁嗟乎，梁家婢，何太苦。不知将军妻，秦宫妇。三主六君七贵人，明日飞花乱红雨。
元	赵孟頫	《题耕织图二十四首奉懿旨撰》	冬至阳来复，草木渐滋萌。君子重其然，吾道自此亨。父母坐堂上，子孙列前荣。再拜称上寿，所愿百福并。人生属明时，四海方太平。民无札瘥者，厚泽敷群情。衣食苟给足，礼义自此生。愿言兴学校，庶几教化成。
元	许桢	《渔家傲》	鸿雁翩翩云路杳。芦花如雪迷红蓼。荷叶不禁风雨倒。秋意早。诗怀清似霜天晓。独掩柴扉谁得到。高台日暮宜瞻眺。清致日多尘事少。歌古调。新声移入渔家傲。
元	杨维桢	《皇娲补天谣》	盘皇开天露天丑，夜半天星堕天狗。璇枢缺坏奔星斗，轮鸡环兔愁飞走。圣娲巧手炼奇石，飞廉鼓鞲虞渊赤。红丝穿饼补天空，太虚一碧玻璃色。辐旋毂转四极正，高盖九重县水镜。三光不凋河不泄，天上神仙宅金阙。当时坤母亦在旁，下拾残灰补地裂。
元	张弘范	《满江红 襄阳寄顺天友人》	奔驿南来，拥貔貅、且江右。良自愧、劣才微渺，圣恩洪厚。万里长江今我有，百年坚壁非他守。看虎牙、飞上万山头，诛群丑。风雨梦，夜静戟门严鼓角，月明莲幕闲诗酒。怕故人、相忆问归期，平蛮后。
元	黄溍	《担子洼》	自从始出关，数日走崖谷。迢迢度偏岭，险尽得平陆。陂陀皆土山，高下纷起伏。连天暗丰草，不复见林木。行人烟际来，牛羊雨中牧。飒然衣裳单，咫尺异寒燠。伫立方有怀，相逢仍问俗。畏途宜疾驱，更傍滦河宿。
元	陈基	《送高元善太守赴任杭州》	高侯别我钱塘去，雨暗江城秋欲暮。忆从倾盖楚公门，握手论交如有素。羡君家世为牧守，出典方州人爱慕。楚公宾客君最先，日把诗书佐神武。折冲师旅文字间，饮马长江竟飞渡。戏下三军皆虎勇，幕中一掾惊鸾翥。开口澜翻说刘项，抵掌纵横论迁固。我时落魄大布衣，公亦招徕俾驰骛。西枢上马常并辔，南省闻鸡复联步。我曾记侯松云巢，侯亦醉我芙蓉署。交情过辱如兄弟，话别愁闻戒徒御。南风九月无秋声，积雨三吴霭氛雾。侯乘高车驾五马，方面公卿加礼数。钱塘兵革嗟屡经，民社诛求尚无度。省中郎署尽知己，左右枢机当要路。虽云势分有上下，若语同寅实亲故。古来太守二千石，今则藩翰深倚注。东南所重在保障，丝茧区区何足务。曲令市井复承平，莫遣湖山废游豫。为谢分垣马左司，使便无令惜书疏。
元	王哲	《黄莺儿》	堪嗟浮世如何度。酒色缠绵财气。沈埋人人，都缘四般留住。因上上起荣华，节节生迷误。总夸伶俐惺惺，各斗机关，皆结贪妒。今古。几个便回头，肯与神为主。任众猿马，每每调和，无由得知宗祖。唯转转入枯崖，越越投深土。大限直待临头，难免三涂苦。
元	张昱	《寄松江杨维桢儒司》	画蛇饮酒合谁先，尘土东华四十年。海上岂无诗可和，云间还有事相牵。牡丹开后春无力，燕子归来事可怜。欲倩铁龙吹一曲，满湖风浪又回船。
元	马钰	《望蓬莱 十七首首化姚＊》	破故纸，缀袄可防风。坐卧不愁寒水石，雪中敢采麦门冬。从此得苁蓉。浪荡子，常有自然铜。鼎内朱砂烹炼就，天仙子入白云中。蝉壳显山。
元	王处一	《苏幕遮 示李梁张三人》	李张梁，听少告。休恁踌躇，纵得心颠倒。每恨玉阳无答报。似此修行，何日归蓬岛。大唐僧，九度老。万种难辛，一志终须到。东进佛经弘释教。相契如来，证果真常道。
元	马钰	《木兰花令 和师韵》	诸公日日闲团聚。饭罢时时眼厮觑。专专惟望马风言，怎敢玄玄轻泄露。常常只把气神护。谨谨调和龙虎步。徐徐炼就九还丹，个个成仙云外。
元	丁鹤年	《自咏十律》	堂堂至正最多材，万国同文寿域开。漠北诸生登第去，越南计吏进贤来。凤《韶》九奏黄金殿，鹤驾三朝白玉台。回首黄尘扬碧海，五云无处觅蓬莱。
元	郯韶	《题倪元镇画（二首）》	高江新水生，微月流云度。美人胡不知，相思隔春树。
元	张宪	《估客行（二首）》	割裳作家书，刺指题日月。不知何时到，但记今朝发。
元	丘处机	《望蓬莱 秦川》	秦川好，一片锦纹华。日出雨晴山色秀，月明风急水声嘉。千里净无涯。余到此，喜庆复难加。天?时丰堪养道，地灵人杰不生邪。时复伴烟。
元	马钰	《离苦海 本名离别难  谨继重阳师父韵 洞玄金》	缘遇离苦海，修真寂真寥。向真风里捉真飙。种琪瑶真真，瑞满青霄。引真个玉兔，真个金难，自是能消。更收聚真龙真虎，缭绕真象肯偏饶。真恍惚，直彰昭。见真婴真姹相招。访真离真坎真处，要真真相济服灵苗。忽结亘古真容，因真清净，功力和调。蓬岛去，拜礼重阳师父，永逍。
元	张可久	《太常引 黄山西楼》	黄岩秋色雨频频。楼上着闲身。凉意逼羊裙。更添得、砧声耳根。寒香吹桂，暗苞绽橘，红日晓窗温。客至莫论文。只坐守、方山看云。
元	张翥	《沁园春 次韵李元之厅董氏双弦》	谁唤娇娆，斜插双弦，华筵乍开。爱玉纤轻轧，半笼翠袖，歌喉缓引，暗点鸳鞋。胡部新声，乐工巧制，写出龙沙马上哀。哀何似，似离鸾惊起，白雀飞来。丁宁击节金钗。要细听、春风且慢催。正宫商分犯，拽归双调，伊州入破，遍三台。画扇香收，罗巾汗湿，愁是云兜醉后回。花闲客，任鸾绡缠髻，更尽余杯。
元	元好问	《摸鱼儿 泰和中，大名民家小儿女，有以私情》	问莲根、有丝多少，莲心知为谁苦。双花脉脉娇相向，只是旧家儿女。天已许。甚不教、白头生死鸳鸯浦。夕阳无语。算谢客烟中，湘妃江上，未是断肠处。香奁梦，好在灵芝瑞露。人间俯仰今古。海枯石烂情缘在，幽恨不埋黄土。相思树。流年度、无端又被西风误。舟少住。怕载酒重来，红衣半落，狼藉卧风雨。
元	王哲	《南乡子 於公索幻化》	幻化色身绕。电脚余光水面泡。忽有忽无速甚，如飚。过隙白驹旋旋飘。何不悟虚嚣。早早回头养玉苗。苗上金丹光泼泼。彰昭。透过云衢。
元	萨都剌	《相逢行赠别旧友治将军》	一年相逢在京口，笑解吴钩换新酒。城南桃杏花正开，白面青衫鞭马走。一年相逢白下门，短衣窄袖呼郎君。朝驰燕赵莫吴楚，逸气自觉凌青云。一年相逢在阙下，东家蹇驴日相假。有如臣甫去朝天，泥滑沙堤不敢打。都门一别今五年，今年相逢沧海边。千山木叶下如雨，雁声堕地秋连天。将军毳袍腰羽箭，拥马旌旗照溪面。小官不识将军谁，卧病孤舟强相见。岂知此地逢故人，摩挲老眼开层云。旧游历历似隔世，夜雨岂不思同群！郎君别后瘦如许，无乃从前作诗苦。溪头月落山馆深，剪烛犹疑梦中语。人生聚散亦有时，且与将军游武夷。弓刀挂在洞前树，洞里仙童来觅诗。稽首武夷君，借我幔峰顶，分我紫霞浆，与子连夜饮。左手招子乔，右手招飞琼，举觞星月下，听吹双凤笙。我酌一杯酒，持劝天上月，劝尔长照人相逢，莫向关山照离别。凤笙换曲曲未终，天风木杪吹晨钟。拂衣罢宴下山去，又隔云山千万重。
元	侯善渊	《益寿美金花》	忽然省悟。儿女妻奴全不顾。万事都忘。一性恬然道自常。天霓清福。契道登真明上德。微宴心光。丹碧瑛华益寿长。
元	李俊明	《清平乐 戏赠》	城南归路，信马随车去。家在白云楼下住。帘幕沈庭户。不论天上人间。到头此债须还。一枕行云梦觉。小楼却似巫山。
元	元好问	《点绛唇》	冰雪神人，岁寒时节争初诞。照溪梅绽。秀岭孤松远。香雾氤氲，不放重帘卷。歌声缓。酒杯深劝。此会年年见。
元	李俊明	《点绛唇 王怀州寿日戊戌十月一日》	横将军，是他马上男儿事。河山表里。养就英雄气。衣锦归来，占尽人间贵。功名遂。神仙平地。学取留侯计。
元	邵亨贞	《西江月 酒兰，与南金徜徉屯巷，各信意小述》	故旧今成二老，欢游长记当时。山中吟屐梦中诗。多少晋人风致。但得诸郎俊拨，不嫌我辈衰迟。残年饱饭话心期。如此差强人意。
元	丘处机	《水龙吟 西阁》	凤鸣南邑清佳，大仙降迹行鸾地。琳宫宝，星坛月馆，槐阴竹翠。烟盖云幢，影摇寒殿，往来呈瑞。向虚亭东望，平川似锦，洪波泛。渺天际。山秀水甜人义。遍坊村、各生和气。我来不忍，轻归刘蒋，天心地肺。须待他时，暗淘真秀，育成丹桂。去长安路上，眠冰卧日，作终身异。
元	吴镇	《渔父》	极浦遥看两岸斜。碧波微影弄晴霞。孤舟小，去无涯。那个汀洲不是。
元	长筌子	《倾杯》	物外回观，爱河滚滚，空劳攘、为何因故。恋惜妻男，竞争名利，念念随他，蒙昧真如。掀天富贵，倾城娇艳，总归何处。叹浮生下梢，终久尽成虚。伤嗟是非今古。百年欢宴，大都几许。梦想南柯，命遭北府，尚自贪婪，不寻归路。轮回贩骨，身伴狐狸，几番荒芜。谩赢得往来，欲浪。
元	刘秉忠	《江月晃重山》	红雨斜斜作阵，绿云碎碎成堆。武陵溪口几人迷。桃花水，流入不流回。夏日董风殿阁，秋宵宝月楼台。仙凡境界隔尘埃。青鸾客，归去又归。
元	邢叔亨	《木阑花慢》	蒲县泰山古庙，崇强似梵王宫。去踏翠沾靴，采薇满担，一袖香风。朝中大官佐政，轻衣盖体坐肥骢。谗面谀时尚，好人遁迹无踪。一心报国契心胸。耳听景阳钟。正芍药翻阶，荷钱出水，柳絮飞空。纪律军中大事，运筹谁是旧元戎。我本尧都贱士，窗前经史研穷。
元	许有壬	《鹊桥仙 宴胡安常侍御家》	清香华屋，黄葵红叶。正是新凉时节。文园多病不胜杯，孤负杀、一庭秋色。珍肴纷错，玉醅芳烈。醉倒江湖狂客。凉天佳月即中秋，更有个。
元	李齐贤	《菩萨蛮 舟次青神》	长江日落烟波绿。移舟渐近青山曲。隔竹一灯明。随风百丈轻。夜深篷底宿。暗浪鸣琴筑。梦与白鸥盟。朝来莫漫惊。
元	王冕	《春晚客怀 其七》	贾谊治安策，虚劳渎圣明。人民正凋瘵，豺虎恣纵横。白水沈南国，青山没上京。吾儒无可奈，老泪向天倾。
元	刘志渊	《江梅引 赠刘会首》	粒食衣苦贪求。锁眉头。利名搜。酷恋埏埴，为器弄风流。谩到宝山甘空手，只坐守，这轮回，未肯休。不如返照一身修。马猿收。汞留。火丹炉，按候谨添抽。炼就一真圆明宝，射宇宙，莹无疵，价莫酬。
元	王恽	《满江红 德元来辞，求赠言为荣，且及河防利》	，用殷卿严韵，聊助行色，兼简德裕彦隆二良直冠剑梁园，又去作、庞眉书客。休自叹、功名几许，一家风雪。春色似嫌莺燕老，秋霜历试松筠节。爱赵生、游刃簿书闲，昆刀铁。都会地，繁华歇。形胜在，犹堪说。更诸君表里，玉辉冰洁。水陆若论都漕计，夷门忍使黄流坼。好相须、着力障狂澜，休伤别。
元	王哲	《双雁儿 自述》	意马心猿休放劣。害风姓、王名。一从心破做颠厥。恐怕消、些旧业。真性真灵有何说。恰似晓风残月。杨柳崖头是清彻。我咱瓷情攀折。
元	王处一	《蓦山溪 示门人》	出离苦海，须要明修炼。渐渐灭尘情，默默神功斡旋。虚无造化，丹鼎紫芝香，金花结，玉泉流，全体神光满。千灾不染，万病都消散。七窍总冲和，八脉飞升内院。九宫十地，六贼杳无形，三光显，二童传，一性。
元	王冕	《素梅 四五》	三月春风吹雪消，湖南山色翠如浇。一声羌管何人见？无数梅花落野桥。
元	王哲	《望蓬莱 咏＊＊》	食店好，最奇瑰。玉屑无穷抟作块，琼瑶一片细匀开。须使宝刀裁。呈妙手，用意稳安排。碗内梨花新贴样，箸头银线稳挑来。餐了趁蓬。
元	倪瓒	《春日试笔》	喜看新酒似鹅黄，已有春风拂草堂。二月江南初变柳，扁舟晚下独鸣榔。苔生不碍山人屐，花发应连野老墙。美酒已拚千日醉，莫将时事搅离肠。
元	魏初	《沁园春 次张可与郎中韵，可与郎中与晋卿德》	三子追随，文笔峥嵘，相如上林。正遥山雨过，岚光涌翠，平湖风起，天气行金。老我何堪，颓然于上，得共停舟赏此音。高歌罢，似千山月冷，万壑龙吟。玻璃莫厌杯深。尽尘土、机关苦用心。对湖山如此，安能不醉，交亲知己，何处重寻。慷慨中流，阑干拍遍，离合悲欢一古今。明朝去，向滕王阁上，暮雨孤斟。
元	王冕	《次古诗韵 其五》	屠沽惭壮士，文绣贵山郎。习气虫鱼族，风流雁鹜行。从时多俯仰，吊古独悲伤。无奈连宵雨，蜗牛上石床。
元	王哲	《卜算子》	卜算词中算。卦象分爻象。海岛专寻知友来，堪把扶风唤。莫怪频磨难。只要分明灿。决定坚心没恼愁，永结长生伴。
元	杨维桢	《寄苏昌龄》	雄文曾读平徐颂，光射磨厓百尺长。秦府有时容魏徵，韩仇何日报张良。青草瘴深鸢跕海，碧梧春老凤鸣阳。扬雄识字知何用，只合终身白发郎。
元	王处一	《满庭芳 黄县久旱，请作黄?醮，得饱雨作二》	暂别东牟，西游登郡。万灵遥列金乡。无穷仙眷，空外总呈祥。休道蓬莱路远，诸真圣、都会芝阳。星坛下，凉天静夜，云宴礼虚皇。十方同法会，丹诚对圣，出罪行香。度九幽离苦，悉睹三光。见在俱蒙福?，沾甘露、同免灾殃。逍遥乐，圆坛罢散，齐唱满庭芳。
元	王容溪	《如梦令 朱存理铁网珊瑚卷四》	林下一溪春水。林上数峰岚翠。中有隐居人，茅屋数间而已。无事。无事。石上坐看云起。
元	高永	《大江东去 滕王阁 元草堂诗馀卷上》	闲登高阁，叹兴亡满目，风烟尘土。画栋珠帘当日事，不见朝云暮雨。秋水长天，落霞孤鹜，千载名如故。长空淡澹，去鸿嘹唳谁数。遥忆才子当年，如椽健笔，坐上题佳句。物换星移知几度，遗恨西山南浦。往事悠悠，昔人安在，何处寻歌舞。长江东注，为谁流尽今古。
宋	俞处俊	《伤春》	黏天芳草绿蒙茸，久客伤心望不穷。山色自随人远近，莺声只在水西东。
元	许谦	《冯公岭》	层峦叠嶂危相倚，乱石飘风涌秋水。寒松荒草间苍黄，照眼峥嵘三十里。初如井底观天门，一峰巍然中独尊。萦回百折至绝顶，俯视众岭来儿孙。人言此山插霄汉，马不容鞭仆夫叹。攀援何异蜀道难，气竭神疲背流汗。熟视徐行路觉平，心宽意适步更轻。志须预定自远到，世事岂得终无成？我来正直穷冬月，倚秋岩前嚼松雪。午店烟生野饭香，阳坡日近梅花发。寄语悠悠行路人，乾坤设险君勿嗔。胸中芥蒂未尽去，须信坦道多荆楱。
元	张可久	《庆东原》	诗情放，剑气豪，英雄不把穷通较。江中斩蛟，云间射雕，席上挥毫。他得志笑闲人，他失脚闲人笑。
元	王哲	《瑞鹧鸪》	黄麦秀变随秋。内烧身日日忧。被儿孙长与便，遭妻女每添愁。中戚戚多般属。内孜孜少得休。弃金花如觉悟，今专劝早回头。
元	元好问	《摸鱼儿 正月二十七日，予与希颜陪冯内翰丈》	雷事，见天封题名，即此地也。既归，宿於近潭田舍翁家。是夜雷雨大作，望潭中火光烛天。明日，旁近言龙起大槐中。父老云，正月龙起，前此未见也。龙潭寺南尊，冯丈所名笑青山、不解留客，林丘夜半掀举。萧萧暮景千山雪，银箭忽传飞雨。还记否。又恐似、龙潭垂钓风雷怒。山人良苦。料只为三年，长安道上，来与浣尘土。清阴渡。渺渺风烟杖屦。名山元有佳处。山僧乞去声我溪南地，十里瘦藤高树。私自语。更须问、尊此日谁宾主。朝来暮去。要山鸟山花，前歌後舞，从我醉乡路。
元	王哲	《玉蝴蝶》	捉住玉山赤凤，神舟同泛，激浪漂浮。便使鸟龟，开口显出嘉谟。吸洪涛、枯干北海，吐世波、浇溉西湖。自舒敷。水纹花面，皆是金铺。光珠。盈盈照耀，恰如明月，晃晃方隅。普遍腾辉，尽成霞彩覆环纡。见圆珠。深深渐现，结宝丹、空处超。得琼途。磊罗天上，永永惺苏。
元	马钰	《满庭芳 傀儡谕》	养赡浑家，贪求活路，身如傀儡当场。被他名利，把戏引来忙。牵惹千头万绪，使作得、举指猖狂。夸体段，摇头弄影，驰骋好容光。遇师亲说破，行尸模样，走骨趋跄。乞悬丝相似，莫有无常。急认壶中云水，叩玄关、麻麦馨香。龙蟠虎，汞铅烹炼，丹结做蓬郎。
元	刘秉忠	《朝中措 赋赠章仲一》	衣冠零落暮春花。飘卷满天涯。好把中原麟凤，网来祥瑞皇家。白云丹嶂，青泉绿树，几换年华。认取随时达节，莫教系定匏瓜。
元	王＊	《西江月》	离位翻为姹女，坎宫却是婴儿。自因两个隔东西。始用黄婆通意。每遇阳生冬至，方能夫唱妻随。一时齐会赴瑶池。共饮刀圭欢戏。
元	刘敏中	《水龙吟 同张大经御史赋牡丹》	春风一尺红云，粉蕤金粟重重起。天香国色，宜教占断，人间富贵。最喜风流，妆台卯酒，欲醒还醉。算年年岁岁，花开依旧，问当日、人何似。休说花开花谢，怕伤它、老来情味。依稀病眼，故应犹识，旧家姚魏。无语相看，一杯独酌，幽怀如水。料多情、笑我苍颜白发，向风尘底。
元	王吉昌	《武陵春》	一气始方离混沌，八卦九宫期。罗络壶中媾坎离。消息浩充肌。斡转璇玑神寂定，龙虎甲庚颐。性普三宫造化奇。默默入希夷。
元	王哲	《卜算子》	一匹好骅骝，精彩浑如画。却被银鞍缚了身，著绊马。怎得逍遥也。不若骋颠狂，掣断无挂。摆尾摇头厩枥违，做野马。自在游冶。
元	王冕	《剑歌行次韵》	先辈匣中三尺水，斩蛟曾入吴潭里。提归未肯策奇勋，轩冕泥涂真戏耳。鸡林削铁不足比，昆吾百炼安可齿？淬花不莹鹈膏，掉鞘却敲鸾凤髓。忆昔破敌如破竹，带霜飞渡桑乾曲。于今绣涩混铅刀，不遇何异荆山玉？惊雷夜作青龙哭，血痕冷剥苔花绿。野人一见骇心目，到手抚摩看不足。雪花皎皎明阑干，毛发凛凛肝胆寒。老军疲将长慨叹，愿欲置诸武库间。书生无用且挂壁，引杯时接殷勤欢。天眼太高俗眼顽，锐锷宜许儿曹看。先生有志不在此，出处每谈徐孺子。清高厌觅万户侯，笑引江山归画史。我未四十已斑，学剑学书俱废弛。五更闻鸡狂欲起，何事英雄心未已？
元	马钰	《望蓬莱》	马风子，昔日在迷津。寻个出期真没计，欲知山上路儿真。须问去来人。风仙至，端的话良因。指我一条真捷径，无差无错越红尘。昼夜感师。
元	张翥	《摸鱼儿 临川春游，连日病酒，赋此止之》	过花朝、淡烟轻雨，东风还又春社。客怀不断还家梦，只泥酒杯陶写。孤馆夜。甚浓醉、无人知道归来也。兰灯半。任赋就鱼笺，弦抛玉轸，谁念倦司马。长安市，几度携尊命驾。空惊游兴衰谢。醉乡天地无今古，争得一襟萧洒。春纵冶。便不饮、从教团雪揉花打。觥筹已罢。笑蜾嬴螟蛉，吾今真止，为报独醒者。
元	李俊明	《南乡子 锦堂碧落寿席》	爽气逼人寒。相对溪堂雪後山。赖有忘年林下友，盘桓。都把功名付等闲。尽到好休官。况在黄柑紫蟹间。天意不随人事改，平安。愁莫能侵。
元	周砥	《山西涧过龙岩途中瞻眺》	适意穷山水，览物春时候。兰薄迷烟孕，桐林仰云逗。却立驻幽躅，前临纵遐覯。谷鸣振嘤嘤，川响复浏浏。冲飚激高竹，晴曦艳寒溜。崖复翠羽戢，石触金鳞皱。妙合理无遗，心怡兴难究。逼仄缘石磴，岧峣陟云构。岂惟庐霍期，揽此岩崿秀。素履非行险，逸想仍冒诟。遥遥此中情，庶以谢纷揉。
元	王蒙	《忆秦娥 南方怀古 珊瑚水难卷七》	花如雪。东风夜扫苏堤月。苏堤月。香销南国，几回圆缺。钱唐江上潮声歇。江边杨柳谁攀折。谁攀折。西陵渡口，古今离别。
元	王吉昌	《玩溪沙》	勤饮刀圭炼极阳。薰蒸药味透天香。旋喷甘露返魂浆。烂饮醺醺长日醉，婆娑飞舞应笙簧。陶陶真乐上天方。
元	白朴	《【双调】得胜乐 秋》	玉露冷，蛩吟砌。听落叶西风渭水，寒雁儿长空嘹唳。陶元亮醉在东篱。
元	王吉昌	《南乡子》	萍梗涉天隅。遣累刳情物物无。漱石枕流甜养浩，勤劬。拈弄龟蛇入玉炉。黑水产金珠。曲岸红霜润点酥。体寸丸丹品妙，无虞。驰骤神通。
元	元好问	《青玉案》	虾须帘上铜钩小。玳瑁，轻寒绕。红叶微香侵语笑。金钗珠履，凤箫鼓，疑是蓬莱岛。萱堂日日春生貌。嫩绿依然鬓边好。赋修龄应不少。年年长见，萱堂宴，楼外青袍草。
元	白朴	《摸鱼子 七夕用严柔济韵》	问双星、有情几许。消磨不尽今古。年年此夕风流会，香暖月窗云户。听笑语。知几处。彩楼瓜果祈牛女。蛛丝暗度。似抛掷金梭，萦回锦字，织就旧时句。愁云暮。漠漠苍烟挂树。人间心更谁诉。擘钗分钿蓬山远，一样绛河银浦。鸟鹊渡。离别苦。啼妆酒尽新秋雨。云屏且驻。算犹胜?娥，仓皇奔月，只有去时路。
元	王哲	《河传令》	凡躯莫藉。把惺惺了了，自然明明构架。行住坐卧，须要清清闲暇。气神和，结成珠，堪教化。张弓举箭能亲射。红心正中，赶退周天卦。贴中间，并出霞光无价。五行违，脱阴阳，超造化。
元	王逢	《古从军行（七首）》	大旗萧萧寒，长槊列万夫。令下簸逻鸣，铁骑分四驱。尘黄日黑惨，相视人色无。锋交血溅野，首将方援枹。
元	王哲	《望蓬莱 醴泉觅钱》	醴泉好，偏爱养贫儿。为破殚虚华业，余从捉住傻猿儿。无女又无儿。街两面，愿助小钱儿。同共买成金麦饭，三时喂饱铁牛儿。耕种老婴。
元	宋＊	《人月圆 中秋小酌》	红螺香滟金茎露，清兴溢璇霄。玉盘光冷，云鬓雾湿，丹阙烟销。此夜，明年明月，何似今宵。西风唤我，瑶阶折桂，绮槛吹箫。
元	马钰	《满庭芳 赠醴泉吴郎中》	黄金满屋，白玉盈房。儿孙罗列成行。饶你般般遂意，难免无常。要脱轮回生灭，除非是、云水溪傍。常清净，也不须礼念，只心香。仿效风仙了道，继史公归逝，豁豁洋洋。两个神仙，尽是与你同乡。即非远年传说，是迩来、亲见嘉祥。但放下，便管教云步蓬庄。
元	白朴	《清平乐 同施景悦赌双陆不胜，戏作。》	闲寻博奕。饱饭消长日。自笑家储无石。百万都教一掷。平生酒圣诗豪。韦娘局上相嘲。今日风流磨折，翠裘输与袍。
元	马致远	《四块玉》	美貌娘，名家子，自驾着个私奔车儿。汉相如便做文章士，爱他那一操儿琴，共他那两句儿诗。也有改嫁时。
元	王冕	《寄友》	寄语蓬莱客，山寒松未花。只因好春雨，不得到君家。白石通宵煮，青萍忘岁华。近来聋两耳，那得听胡笳？
元	丘处机	《无俗念 述怀》	群山四渎，暮天晴、挥斥阴魔潜伏。太一岩前风道快，千尺波翻蟾足。怒雪惊涛，冲堤拍岸，雷辊云逐。青鸥白鹭，月明江上飞速。高下万叠千群，相呼相召，会合清江曲。宝月神珠时逗引，辊出都忘钤束。踊跃飘飘，玲珑灿灿，价忽连城玉。含弘光大，上天入地翻覆。
元	何中	《宿田家》	村暗烟火生，林深鸡犬静。稻花如积雪，月色淡相映。邻家夜汲归，寒虫满幽径。
元	陈秀民	《吴中柳枝（四首）》	长洲宫苑草离离，中有吴王旧沼池。至今二八吴中女，为人歌舞学西施。
元	范梈	《明月几回满》	明月几回满，待君君未归。中庭步芳草，蝴蝶上人衣。谁念同袍者？闲居与愿违。
元	王冕	《遣兴 其一》	破屋悬寒雨，空窗度晓云。家贫无外虑，身老厌多闻。草木随时长，虫鱼自作群。行吟聊遣兴，不必论功勋。
元	守常	《禅居》	晓风飘磬远，暮雪入廊深。念载禅房宿，慇懃自洗心。
元	王吉昌	《武陵春》	水火互交南北位，金木换西东。胎结源流帝旺宫。消息造真功。一马骤归三岛外，九曲六牛通。酝就玄珠透体红。轻健混冲融。
元	赵孟＊	《水调歌头 和张大经赋盆荷》	江湖渺何许，归兴浩无边。忽闻数声水调，令我意悠然。莫笑盆池咫尺，移得风烟万顷，来傍小窗前。稀疏淡红翠，特地向人妍。华峰头，花十丈，藕如船。那知此中佳趣，别是小壶天。倒挽碧筒酾酒，醉卧绿云深处，云影自田田。梦中呼一叶，散发看书眠。
元	何中	《游乐安穆山寺》	秋阴出南郭，佳色来远山。悠然渡野水，却宿前林间。朝气锐幽步，相携上孱颜。行穿绿萝远，共爱青杉闲。已穷高原路，忽得双石关。飞烟带香气，深木藏幽潺。景晏钟磬寂，桂花满苔斑。道人一尊酒，时听风珊珊。多悟从此始，尘缘谅能删。空廊对微雨，亦复不知还。
元	顾瑛	《金华王子、充夜饮芝云台上以丹桂五枝芳分韵》	南州孟秋月，维日二十五。回风吹层霄，飞云过疏雨。客从金华来，款曲置樽俎。况有匡庐仙，貌古心亦古。襟期事萧散，笑傲忘宾主。哀弦发秦声，长眉善胡舞。秋辉能娱人，夜色满庭户。翛翛风叶鸣，泫泫露花吐。眷彼杯中月，不照坟上土。缅怀琦龙门，扁舟下南浦。
元	冯子振	《鹦鹉曲 四皓屏》	张良更姓记桥住。夜待旦遇个师父。一编书不为封留，字字咸阳膏雨。借箸筹灭项兴刘，到底学神仙去。待商山西皓还山，再不恋人间险处。
元	王冕	《题夏迪双松图》	我昔曾上五老峰，白云尽处看青松。中有两树如飞龙，正与夏迪画者同。夏迪画松得松趣，个个乃是廊庙具。贞固不特凌雪霜，偃蹇犹能吐烟雾。苍髯猎猎如有声，铁甲半掩苔花青。六月七月炎火生，对此似觉形神清。丈人兀坐诚有道，岂比商山采芝皓？有琴屏却不须弹，而今世上知音少。
元	张可久	《霜角  黄山雪霁》	云开洞府，按罢琼妃舞。三十六峰图画，张素锦列冰柱，几缕，翠烟聚，晓妆眉更妩。一个山头不白，人知是炼丹处。
元	杨维桢	《黄金壕》	黄金壕，七丈高。帐前养子健如虎，虎行天下莫敢侮。掷戟生狼心，杀贼非杀父。脐光夜如漆，灯油金紫。儿法不留，储金积谷将谁收？可怜司徒座中咤，一死不赦高阳侯。注：左衣部加朋。
元	谭处端	《忆王孙》	从初得得便风流。降伏龟蛇住定州。千日丹成永永收。好因由。自在。
元	王哲	《捣练子》	三丹宝。难分剖。昏昏默默怎生保。哩，哩。在虚空，长怀抱。绯衫里子新乌帽。哩，哩。
元	张可久	《霜角 王陵夕照》	暮蝉声咽。几树白杨叶。细看云岚旧隐，遗庙在、表忠烈。翌结。弓剑冗。苔花碑字灭。远水残阳西下，今人见、古时月。
元	马钰	《金莲出玉花 于疃于吉先索》	于公听劝。世事无涯难历偏。好认玄微。稍稍知空达妙机。家缘掉。云水遨遨修大道。异日功成。跨鹤携云赴玉京。
元	马钰	《清心镜 本名红窗＊》	我当初，为庵主。勤勤接待，云朋霞侣。时时地、疏远尘缘，渐渐成觉悟。悟心开，便得遇。本师遣我，专来化度。阐妙玄、穿凿愚迷，要荐。
元	杨维桢	《吴咏十章用韵复正宗架阁》	江上梅花铁石心，江南肠断越人吟。南垣阁老多情甚，才见梅花便抱琴。
元	王哲	《红窗＊ 此首原有脱误》	王哲我，从来有些施设。道日日勤持搜秘诀。地府不愿瞥。天堂上自然观悦。蓬仙岛，如归修做彻。
元	陈基	《夏夜怀李尚志》	蟋蟀已在壁，烦暑犹未歇。离居感时序，忧端难断绝。绿树含微风，明河湛秋月。念子行未归，徘徊至明发。
元	曹伯启	《鹊桥仙 用吕正学所赠韵》	昔居清署。今为编户。要仿古人襟度。尽收风月伴残年，更岂望、当途垂顾。江干徐步。林皋归路。不受营营相污。闲来渐觉日舒长，似挽得。
元	王冕	《松雪画马图》	玉堂学士金闱彦，磊落襟怀书万卷。等闲貌出天马驹，鬃鬣萧梢气雄健。蹄如削玉耳削筒，目光炯炯磨青铜。五花连钱云影动，喷沫一啸生长风。我昔曾上桑乾岭，带甲骑来霜月冷。只今潦倒岩谷间，展卷令人动深省。
元	丘处机	《无俗念 性能》	法轮初转，慧风生、陡觉清凉无极。皓色凝空嘉气会，豁荡尘烦胸臆。五贼奔亡，三尸逃遁，表里无踪迹。神思安泰，湛然不动戈戟。信步紫陌红尘，饥餐渴饮，度日随缘觅。物外闲中天地宝，时复玎铛敲击。后约参师，前程归路，自有真消息。鹤书来召，坐升云汉游历。
元	元好问	《清平乐 忆镇阳》	悲欢聚。世事天谁管。梳去梳来双鬓短。镜里看看雪满。燕南十月霜寒。孤身去住都难。何日西窗灯火，眼前儿女团栾。
元	马钰	《玩丹砂 赠郝先生》	大悟浮生不恋家。大乘体调不奢华。大通玄妙不矜夸。大德建修真活计，大丹烹炼好生涯。大丹成就步烟霞。
元	王冕	《即景》	江北春深野草芳，江南春浅柳枝黄。凫鸥得水竞出没，寒雀受风相颉颃。适意漫提如意舞，醒时不异醉时狂。昨朝孺子拦街笑，笑杀人间马子长。
元	陈基	《淮阴杂兴（四首）》	兵火烧残百草根，人烟无复万家村。黄金莫铸忠臣骨，白马空招帝子魂。易水有情人已逝，睢阳无援事难论。何当亲斩楼阑首，仗节还朝报至尊。
元	王逢	《钱塘春感六首》	日华初动衮衣明，剑佩千官隐绣楹。五色黼函开玉座，九重汤药下银罂。书题凤尾仙曹喜，恩浃螭坳学士荣。文化有余戎事略，铜驼草露不胜情。
元	王冕	《偶成》	四月八日风雨歇，放翁宅前湖水高。典衣沽酒亦足醉，骑马看花徒尔劳。海国尚闻歌蔓草，山陵谁与荐樱桃。元龙本是无能者，后世谩称湖海豪。
元	元好问	《青玉案 代赠钦叔所亲乐府郓生》	萝坊里青骢驻。爱鹦鹉、垂帘语。一捻娇春能几许。寒梅欲动，小桃初放，恰是关心处。西城流水东城雨。绿叶成阴惯相误。只恐韶华容易去。一声金缕，一卮芳酒，且为花枝住。
元	丁鹤年	《自咏十律》	羲轩道德久荒唐，荡荡宏图起世皇。天入清都逾广大，日临化国倍舒长。渥洼万里来骐骥，阿阁千年下凤凰。圣子神孙承宝祚，长令亿兆乐时康。
元	刘志渊	《行香子 问修行门户》	道体平平。瞽者难行。觅边徼、执法功精。贪游异路，昧却前程。启诸人，高着眼，认无生。湛湛澄澄，酝酿惺惺。启天门、地户牢扃。阳升邃路，高越神京。过层楼，归空土，结丹成。
元	马钰	《悟黄粱 本名燕归梁》	词名本是燕归梁。无理趣，忒寻常。马风思忆祖纯阳。故更易，悟黄粱。百年一梦暂时光。如省悟，弃家乡。常清常净处真常。累功行，赴蓬。
元	马需庵	《水龙吟》	元龙豪气消磨，鬓毛衰飒成何事。九衢乌帽，黄尘几色，花前沉醉。落落情怀，悠悠岁月，欲归无地。三年太晏，朝还夕去，笑坐客、青毡弊。一线微官束缚，似秋菊落英无味。暮凉风景，片帆烟雨，长河千里。今日南来，倚楼王粲，不堪憔悴。问荆州早晚，定垂青顾，写平生滞。
宋	释原妙	《双髻禅庵请》	恣无明，逞人我。诽释迦，骂达磨。虽是赤心，返成话堕。六年坐铺卖不行，至今被人唤作滞货。
元	侯善渊	《南柯子》	太上玄元祖，生居浩劫先。首初传教五千言。演正无疑，谁晓此幽玄。尽吃迷心药，谁餐续命丹。邪门曲教自缠绵。死堕阴囚，永劫镇黄泉。
元	许有壬	《摸鱼子 登洞庭湖连天楼，和刘光远韵》	问楼头几多烟景，长风千里吹送。洞庭岛屿留残雪，依约玉龙飞动。天故综。要老子南来，添得诗囊重。遥山翠耸。更淡淡斜阳，萧萧落木，感慨古今共。人间世，何处祥麟威凤。繁华一枕春梦。江湖无限闲风月，待我往来吟弄。君莫痛。看起舞纷纷，踏破中宵瓮。深杯自捧。便唤起湘累，汩罗江上，沉醉是奇供。
元	王处一	《望蓬莱 寄朝元公》	朝元子，偏共道相亲。宿契良因今日现，未来妙果再铺陈。日日转清新。通造化，空外走蟾轮。认正本来清净主，瑶台阆苑四时春。方称个中。
元	魏初	《南乡子 赠友人》	一别五云城。惭愧朝阳有凤鸣。奔走几年成潦倒，堪惊。底事能传万古名。犹记少年行。可惯清樽独自倾。昨日东冈欢笑处，谁醒。吸尽人间。
元	赵雍	《江城子》	五陵衣马恣轻肥。竞新奇。亦何为。混处贤愚，谁与辨雄雌。任尔刺天何足道，终不肯、羡群飞。燕山花落暮春时。杜鹃啼。劝谁归。耿耿孤忠，惟有此心知。天赋我才还有用，应不至，负心期。
元	关汉卿	《【双调】碧玉箫 九》	秋景堪题，红叶满山溪。松径偏宜，黄菊绕东篱。正清樽斟泼醅，有白衣劝酒杯。官品极，到底成何济！归，学取他渊明醉。
宋	赵福元	《减字木兰花》	吮煤弄笔。草圣寰中君第一。电脚摇光。骤雨旋风声满堂。豪厘巧辨。唤起羲之当北面。醉眼摩娑。错认书颠作酒颠。
元	杨维桢	《主之约诗，用宇文韵》	我寻三十高僧阁，还有支郎第一流。湖上风烟留晚照，山中草木带边秋。水晶宫开碧菡萏，金粟堆呼黄栗留。马题诗寺，行人有比岘山游。
元	冯子振	《鹦鹉曲 农夫渴雨》	年年牛背扶犁住。近日最懊恼杀农父。稻苗肥恰待抽花，渴煞青天雷雨。恨残霞不近人情，截断玉虹南去。望人间三尺甘霖，看一片闲云起处。
元	杨维桢	《览古四十二首  其三十一》	骚雅去已久，宫体争哇淫。洛阳风一变，枳性随人心。乡关思萧瑟，作赋哀江南。调入金钗臂，亡国有余音。
元	赵雍	《南乡子》	别久渐生愁。知为音书苦未收。此际多情应盼我，凝眸。带得啼痕上小楼。举止忒风流。只在城南绿水头。咫尺蓝桥重欲见，无由。两地相思。
元	许谦	《莫过东津馆》	薄莫下东津，滩急舟剧箭。渔灯互明灭，陇月时隐见。清飔从东来，凉气袭我面。目送两山青，天长净如练。
宋	释原妙	《偈颂六十七首》	打开布袋头，放出百千牛。纵随芳草去，终不被人收。一日归来重会面，半含容笑半含羞。
元	王冕	《送边伯京之闽》	边郎辟掾南闽去，马首春光正十分。路夹海棠行锦障，江涵山翠拥罗文。简书可励风云会，韬略能夷虎豹群。若向武夷山下过，为余传语杜徵君。
元	陈秀民	《岳阳楼夜宿》	湘灵瑟鼓潇潇夜，龙女笙吹淡淡秋。楚曲吴歌互相答，岭猿巴鸟不胜愁。
元	刘处玄	《踏云行》	到处为家，鹑居无恋。要行便去云游转。阴阳之外物难拘，长安咫尺真非远。道乐希夷，死生永免。亘初一点光如电。自然照耀晃虚无，命清。
元	赵孟頫	《题耕织图二十四首奉懿旨撰》	仲春冻初解，阳气方满盈。旭日照原野，万物皆欣荣。是时可种桑，插地易抽萌。列树遍阡陌，东西各纵横。岂惟篱落间，采叶惮远行。大哉皇元化，四海无交兵。种桑日已广，弥望绿云平。匪惟锦绮谋，只以厚民生。
元	韩奕	《李宗严俞友立黄子仁余旧同学友也仲秋雨夜会》	虫鸣叶落不开门，秋雨凄寒夕气昏。同学四人俱白首，偶成一宿共清樽。时平已许余生在，世变宁将往事论。坐久话长窗影白，就床犹剪烛花繁。
元	虞集	《挽文丞相》	徒把金戈挽落晖，南冠无奈北风吹。子房本为韩仇出，诸葛宁知汉祚移。云暗鼎湖龙去远，月明华表鹤归迟。不须更上新亭望，大不如前洒泪时。
元	卢挚	《沉醉东风》	挂绝壁松枯倒倚，落残霞孤鹜齐飞。四周不尽山，一望无穷水，散西风满天秋意。夜静云帆月影低，载我在潇湘画里。
元	杨维桢	《善庆堂诗》	铁江泥泥，其流长深。奕奕新堂，有书有琴。有桥在高，有梓于阴。君子庆只，少伊氏之覃。宜尔家屋，和乐且湛。铁江汤汤，其流深长。奕奕新堂，凤鸣于阳。左书右琴，其椅其桐。君子居止，嘉宾式燕以庆。子孙乐只，寿考不忘。
元	王哲	《红芍药》	唯会做惺惺，便能夸可可。净清消息见得那。正好孤眠卧。这子午，致使运转精神，宝瓶宫、肯教放过。堤防取、玉户开时，把金关紧锁。把金关紧锁。永不遇淫风，也非遭业火。六道轮回总。自在逍遥个。上下尽是，白气冲盈、一粒丹、结成金颗。空中早、仙乐来迎，感天花遍妥。感天花遍妥。
元	王哲	《遇仙槎》	鳌鱼海里游，首尾长摇摆。百日下金钩，钓出娑婆界。应无离水忧，鹏化扶风快。随我上青霄。同赴龙华会。
元	许有壬	《如梦令》	老子风神清洒。好句自然传写。立雪赋梅花，更折绿条成把。闲雅。闲雅。莫道吉人辞寡。
元	张雨	《水龙吟 代玄览和东泉学士自寿之作 案此》	古来宰相神仙，有谁得似东泉老。今朝佳宴，杨枝解唱，花枝解笑。钟鼎山林，同时行辈，故人应少。问功成身退，何须更学，鸱夷子，烟波渺。我自深衣独乐，尽从渠、黄尘乌帽。后来官职清高，一品还他三少。不须十载光阴，渭水相逢，又入非熊梦了。到恁时、拂袖逍遥，胜戏十洲。
元	刘因	《鹊桥仙 喜雨》	纥干生处。几时飞去。欲去被天留住。野人得饱更无求，看满意、一犁春雨。田家作苦。浊醪酿黍。准备岁时歌舞。不妨分我一豚蹄，更试听。
元	王哲	《苏幕遮 荷叶杯 此词疑有误》	认得之，时休送。碧宕深洞。玛瑙耀光希。龙蟠虎绕玫花垂。西江水上，来往见鸟飞。直待青童交位。恁时休去，顶戴翠华冠。浑身锦绣那人谩。方知此处，有个永相随。
元	丘处机	《拾菜娘 鸣鹤馀音卷之四》	一片顽心要似飞。引入千古不思归。幸遇明师因晓了，肯教熟境再相随。你来时，我却西。我今省悟即从伊。万劫轮回皆为汝，百般魔障更因。
元	杨维桢	《冬青冢篇》	老羝夜射钱塘潮，天山两乳王气消。秃妖尚压龙虎怪，浮图千尺高岧峣。文山老客智且勇，夜舟拔山山不动。江南石马久不嘶，冢上冬青今已拱。百年父老愤填胸，不知巧手夺天工。青之木，郁葱葱，六綍更树蒲门东。
元	尹志平	《踏云行》	暗地高真，明加保佑。白云仙迹当成就。吾门七祖镇燕山，金莲万朵芬芳秀。众会宁心，道人长久。同修清德过星斗。他年功满去朝元，先师。
元	虞集	《法驾导引》	千岁事，何许觅松乔。急雨轻雷开道路，星河北斗转。相对话渔。
元	牧常晁	《梧桐树》	谩腾腾，无造作。任意逍遥随饮啄。真个清平乐。喉手幸无名利索。万里孤云并野鹤。这般谁知觉。
元	王冕	《漫兴 其十》	撤幕愁归燕，颓垣警睡龙。鱼声飞玉署，花梦破橘窗。紫诏传三省，黄巾出两江。何时舞干羽？尽使有苗降。
元	王梦麟	《苍玉洞》	曲曲清溪叠叠山，石门深处有禅关。我来自得闲滋味，坐听山重尽日还。
元	王哲	《瑞鹧鸪》	冬季裁量十四郎。百端瘁早粘床。五藏受寒内结积，三焦发热外生疮。一息不来四假。儿孙掇出卧丘荒。七魄有缘归地府。三魂无分上天。
元	元好问	《少林》	云林入清深，禅房坐萧爽。澄泉洁余习，高鸟唤长往。我无元豹姿，漫有紫霞想。回首山中云，灵芝日应长。
元	李俊明	《感皇恩 李子＊寿日戊甲年甲乙科第》	甲乙占科名，同根仙李。富贵南柯梦相似。天涯双佳，惭愧广寒宫里。匆匆归去，觅佳山水。休话升沈，休形愠喜。且论南华养生理。问君甲子，少我行年一纪。须知乡党，礼莫如齿。
元	许有壬	《木兰花慢 次韵薛寿夫见寄》	笑予生多癖，非酒病，即书囚。任世态翻腾，亥讹成豕，沉变为尤。中条有亭无羔，论三休吾更早宜休。方外青山故在，镜中白发新收。天风锵佩下琼楼。心事付东流。向一壑云深，三年梦熟，八表神游。渊明苦无多语，只高标千古邈难俦。老子新衔自署，醉乡谈笑封侯。
元	张翥	《玉漏迟 春日有怀》	病怀因酒恼。依稀梦里，吴娃娇小。金缕歌残，人去月斜云杳。怕见栖香燕晚，又怕听、啼花莺晓。庭院悄。生衣欲试，风寒犹峭。窈窕青粉墙低，送影遇秋千，蓦然间笑。半朵棠梨，微露凤钗红袅。近日琴心倦写，更远信、西沉青鸟。虚负了。花月一春多少。
元	盍志学	《小桃红》	杏花开后不曾晴，败尽游人兴。红雪飞来满芳径。问春莺，春莺无语风方定。小蛮有情，夜凉人静，唱彻醉翁亭。
元	元好问	《满江红 郝仲纯使君守坊州，枉道过予於登封》	往山中，仲纯留兵骑见候，且约别於洛阳。明日大雨三日，辕辙不可行，行此寄之。使君以贵胄起家，风流有文词，仕至凤翔治中南山安抚使，先保陕州有功，故篇中及之画戟清香，谁得似、韦郎诗笔。还又见、从容车骑，待州西北。竹马儿童应有语，使君姓字人人识。是往时、曾护国西门，金汤壁。千日醉，三更席。事已去，寻无迹。对暮凉灯火怅然如失。万里功名知未免，中年离别万堪惜。恨洛阳、风雨暗旌旗，空相忆。
元	王哲	《耍蛾儿》	不会修行空养肚。肾肺心肝脾祖。五团臭肉怎为主。先把黄婆咄去。赶退青龙兼白虎。不用婴儿姹女。诸公要觅长生路。别有一般门户。
元	王冕	《遣兴 其一》	凿井思所汲，耕田期有秋。人生岂无志？每为饮食谋。纷纷路傍儿，傥荡思公侯。风云一转折，事业不可筹。何如涧底泉？清清长自流。
元	王冕	《素梅 二五》	吹彻瑶笙鹤未还，小桥流水碧潺潺。夜深梦醒推窗看，白月无痕雪满山。
元	王冕	《客边 其二》	泽国秋云重，淮山夜雨深。感时多得句，怀古独沾襟。照镜怜新发，持螯息壮心。知音无处问，冷落七弦琴。
元	白朴	《木兰花慢 题阙》	快人生行乐，卷江海、人瑶觞。对满眼韶华，东城南陌，日日寻芳。吟鞭缓随骄马，?春风、指点杏花墙。时听鸾啼宛转，几回蝶梦悠扬。行云早晚上巫阳。蓦地恼愁肠。待玉镜台边，银灯影里，细看浓妆。风情自怜韩寿，恨无缘、得佩贾充香。说兴殷勤青鸟，暂时相见何妨。
元	周砥	《赠叶秀才》	日莫登高台，浮云结远阴。树木何蒙茏，野雀噪繁林。驱车涉关塞，歧路郁且深。借问子何之，故乡阻崎嵚。曷不暂栖息，蓬藿非所任。隐悯不发，威迟既前临。脆管促飞觞，鹍弦奋逸音。仗剑从此别，秋风满怀襟。寡立步非窘，薄游志不沉。策马欲俱去，我无当世心。
元	杨维桢	《苏台竹枝词  一十首》	一緺凤髻绿如云，八字牙梳白似银。斜倚朱门翘首立，往来多少断肠人。
元	黄清老	《海子上有期》	金堤晴日共鸣镳，倾盖松阴待早朝。数尽荷花数荷叶，碧云移过水东桥。
元	王恽	《好事近 尝点东坡桔乐汤作》	石鼎松风，茗饮老来多怯。唤起雪堂清兴，鹧斑金屑。橘中有乐胜商山，香味不容说。觉我胸中磊，被春江澄彻。
元	谭处端	《连理枝》	浮世愚疾辈。一向贪名利。爱海恩山，构系镇迷，酒色财气。算荣华富贵电中光，好回心改悔。早早寻出离。默默搜玄秘。寂淡贫闲，随缘度日，道人活计。守无为清净行功周，赴瑶池宴会。
元	谢应芳	《一翦梅 三首寓意寄故人》	昆冈火烈去年时，玉也灰飞。石也灰飞。鹤长凫短总休提。善有天知。恶有天知。今年快活保妻儿。歌也相宜。舞也相宜。挥金如土醉如泥。休负佳期。莫负佳期。
元	杨真人	《辊金丸》	一更里，擒意马。猿猴儿，莫颠耍。大悟来，心地觉清凉，管自然都放下。本来面目常潇洒。真清净，更幽雅。更减口颐养气神全，按四时，
元	王吉昌	《减字木兰花 右初六晶日离配坎》	己从戊室。药味烹煎成玉质。六返金光。烈焰辉辉满洞房。内全养浩。壮观酡颜能永保。体透金香。捧出阳魂乐道场。
元	王哲	《迎仙客》	这曲破。先入破。迎仙客处休言破。勘得破。识得破。看看把我，肚皮都鳖破。会做麽。是恁麽。柰何子午贪眠麽。说甚麽。道甚麽。自家暗里，独自行持麽。
宋	释原妙	《示如法禅人》	识得根源认得伊，全身犹堕在尘围。纵然和座都掀倒，尚有烟霞绕翠微。
元	王＊	《西江月》	静里含光默默，玄中调息绵绵。真空洞彻量无边。亲见本来身面。虽是虚灵不昧，也须添汞抽铅。常加水火鼎炉煎。便有神光发现。
元	王哲	《贺圣朝》	仲冬佳节，灵童来报，阳气初升。黄芽齐吐，玉浆浇溉，荣布层层。甲方琼秀，庚方金彩，相间星能。把明珠祥艳，瑞光迎在，云外腾腾。
元	吴讷	《宿承天观用杨廉夫韵》	承天观里开图画，吴越山河一览中。半夜月明湖水白，五更日出海门红。彩船春晚笙歌歇，粉堞风高鼓角雄。十二阑干都倚遍，归心飞过大江东。
元	尹志平	《巫山一段云 劝世》	道显清虚妙，释明智慧深。仲尼仁义古通今。三圣一般心。不认忘名默悟。只解分门别户。一朝合眼见前程。悔恨不圆成。
元	王冕	《送僧归钱塘》	故国荒凉草树迷，春风犹记旧沙堤。山连天目孤云下，潮上江头海日低。送客过溪惊虎啸，驱龙出洞听猿啼。何时与我同清赏？净取山泉煮木鸡。
元	马钰	《西江月 赠党先生》	心坐胜如打坐，心灰自没心猿。形如槁木自安然。物外般般怎染。养气勿劳呼吸，颐神全在抽添。云房深处永绵绵。产个胎仙出现。
元	马钰	《满庭芳 赠张小仙》	松峰之下，闲饮刀圭。荐杯火枣交梨。抚动心琴，鸾鹤上下争飞。虎龙一齐哮吼，便唬回、六贼三尸。阴魔散，觉天清地静，日月辉辉。斡运金光玉艳，聚祥烟瑞气，结正婴儿。体挂仙裳，足履霞彩云霓。口称不生不灭，指蓬瀛、路上堪归。遮些个，道家活计，说与人知。
元	高道宽	《苏幕遮》	聚三华，合四象。一气流通，上下频升降。飞入泥丸光百丈。岁久年深，炼成琉璃帐。证先天，朝无上。当位中庸，三五三十棒。打就不来亦不往。这个家风，端的无虚妄。
元	马钰	《天道无亲 劝公道友》	奉劝离俗修持，自有清清雨。雨变雪花飞，得见青莲浦。陪伴脱尘云霞侣。不要起、攀缘心绪。莫恋金笼共鹦鹉。听马风真语。
元	刘敏中	《木兰花慢 代人作》	渺云间天淡，离别意、一消魂。忆金缕珠喉，冰弦玉笋，明月幽人。风流旧家心事，指南山、松柏托殷勤。烟草夕阳别浦，梨花暮雨重门。浪凭归梦觅行云。肠断几黄昏。甚百种凄凉，一般寂寞，两地平分。多情料应有语，道卿卿、不惜锁窗春。为谢倩桃风柳，不禁鞍马红尘。
元	韩奕	《春思》	积雨柴门草色新，一经白首又青春。也知性癖难趋俗，却喜身闲不属人。冷食邻家将禁火，软泥门巷不生尘。高怀谁肯同消散，放棹烟江采白蘋。
明	楚石梵琦	《怀净土诗（八首。原一百十首）》	几回梦到法王家，来去分明路不差。出水珠幢如日月，排空宝盖似云霞。鸳鸯对浴金池水，鹦鹉双衔玉树花。睡美不知谁唤醒，一垆香散夕阳斜。
元	马钰	《洞中天 赠昭然子》	劝公休要恋迷津。华阳巾换皂罗巾。不为汩没尘中客，得做逍遥物外人。修道德，固精神。虎龙蟠绕啸吟频。汞铅自是成丹药，跨鹤腾云礼至。
元	张之翰	《唐多令 和刘改之》	何处是沧洲。寒波不尽流。恰登舟、便过城楼。一片锦云三万顷，常记得、藕花秋。渔父雪蒙头。此情知道否。说生来、不识闲愁。青笠绿蓑烟雨里，吾与汝、可同游。
元	王哲	《七宝玲珑》	人人每日，问人要求玄。你便待、做神仙。四四一十六个字，二十八字在众贤。会得之时也未然。来俱不染，打破般般出上田。一道光明入碧。
元	丘处机	《水龙吟 夜晴》	夜晴寥廓初寒，淡天莹彻琉璃翠。无阴树下，长安楼上，月明风细。百祸潜销，万家同赏，一般清味。见金星朗朗，银河耿耿，交光灿，满天地。流转碧空如水。任纵横、略无凝滞。冲山拍海，倾光腾秀，绵绵吐瑞。达了从兹，宝瓶坚固，玉浆时泥。把衷情欲诉，何人会得，且陶陶醉。
元	尹志平	《减字木兰花》	同尘混世。谁解忘言无酒醉。混世同尘。落魄逍遥甘分贫。灵源不昧。剩积无涯真宝贝。不昧灵源。一气清成要上天。
元	马钰	《满庭芳》	心狂意乱歌迷酒惑。损伤三魂七魄。不顾危亡，一向贪恋财色。追陪花朋酒友，便联镳、夸玉勒。宴赏处，向笙歌丛里，卖弄俊格。纵有石崇富贵，这朱颜绿鬓，怎生留得。止是行尸走骨，呆老九伯。时间荣华虽好，奈无常之事怎测。如省觉，做修持，非凡宾客。
元	许有壬	《念奴娇 中都送韩岩夫归大都》	南鸿过尽，正龙沙岁晚，严凝时节。朔吹翻空沙石走，一夜坤维冻裂。宇宙茫茫，山川杳杳，千里飞阴雪。停骖回顾，壮心未信如铁。京国十月先春，杏桃无数，破暖应开彻。此去佳游知不负，醉里雕鞍南陌。粪火炉边，简书丛里，肯念飘零客。故人欲问，此情正待君说。
元	刘志渊	《水龙吟》	名高三昧丹青匠。貌出玄元古样。明金绘素，堂堂殊胜，本来真状。宝殿严供养。摄诸方、群魔胆丧。露说经消息，真风郁郁，感人人，总归向。外肃威仪瞻仰。内须明、物离心上。这些儿妙用，无为无作，无中有相。变机无障。纳十方、廓开玄量。契太空一点，虚无活计，壮神通藏。
元	洪希文	《念奴娇 冬月》	月华似水，正同云天气，流光如烁。冷气射入寒瘁竦，走下深帘重幕。十二琼楼，三千玉斧，手冻恁谁断。乘鸾女子，为伊再三惊愕。回顾玉露凄清，恐非人世，怎敢轻谐谑。上界神仙官府足，肝胆骤然倾落。冻合关河，光摇牛斗，飞起横江鹤。平明起视，雪封枝上梅萼。
元	沈禧	《浣溪沙 美潭渔集》	罢钓收纶日向西。美潭深处聚幽栖。东船西舫往来齐。旋斫锦鳞沽白酒，还烹紫蟹杀黄鸡。杯盘狼藉聚嬉嬉。
元	魏初	《定风波》	长日心边一事无。放痴儿女走相扶。不道荦衣缘底事。笑指。杖藜门外看平湖。好借西邻霜羽鹤。更著。青松和月两三株。一片春风千古意。倩取。龙眠作个寿星图。
元	王冕	《对雨 其一》	忧国频看剑，怀人独凭阑。野云秋共黑，江雨晚生寒。盗贼纷然起，军民未得安。相逢谁慷慨？随处说艰难。
元	张宪	《赠宋仲温》	江南羽化张天雨，海上神交宋仲温。楷法钟繇称独步，草临皇象已专门。折钗未坠风前股，漏屋先凝雨后痕。寄语临池诸俊彦，蚓蛇鸡鹜莫须论。
元	侯善渊	《长思仙》	妙中玄。汞和铅。进火功夫鼎沸煎。灵砂颗颗圆。内功全。外登仙。神水渊流逆上天。轻乘一叶莲。
明	楚石梵琦	《开平书事（六首）》	地势斜临北，河流稳向东。龙庭行万里，虎路达三嵏。胡女裁皮服，奚儿控角弓。长吟对落景，独坐感飞蓬。
元	王丹桂	《诉衷情 九日》	重阳嘉节兴尤深。胜赏一登临。天阔水清山秀，霜叶坠疏林。增雅趣，助微吟。息尘襟。壶觞满泛，清韵重弹，谁是知音。
元	刘处玄	《上平西》	到仙园，松筠翠，牡丹红。乐清欢、几个人同。且忘世梦，转头万事一场空。月圆月缺如忧喜，悟爱心慵。真闲好，得闲趣，通闲妙，觉闲通。运卦爻、识祖明宗。许君庞氏，了然先到碧霄中。诸公依此崇真道，蓬。
元	谭处端	《沁园春》	虚幻浮华，百岁光阴，叹一刹那。谩区区碌碌，争名利纵，荣华富贵，贪得如何。蜃气楼台，虹桥碧落，些子时光长久麽。闻强健，出熬熬苦海，速上高波。聪明切勿蹉跎。算世事皆空身莫过。认元初本有，无穷宝染，尘埃蒙昧，慢慢揩摩。保养灵根，频频浇灌，水间金花结玉柯。超生灭，这本来一点，无少无多。
元	王恽	《望海潮 为子初总管寿》	桐乡遗爱，于门阴积，充闾气自葱葱。霜华对菊，橙金泛?，秋香吹满帘栊。人物汉元龙。喜升堂一拜，今几相同。洗尽金貂，贵气黄卷贮深功。见君雅量雍容。信男儿到此，方是豪雄。林下夫人，膝前文度，摩挲湖玉双峰。福寿尽无穷。看一家乐事，五县提封。彩袖歌钟。年年长醉玳。
元	杨果	《摸鱼儿 同遗山赋雁丘 花草粹编卷十二》	怅年年。雁飞汾水，秋风依旧兰渚。纲罗惊破双栖梦，孤影乱翻波素。还碎羽。原作醉兴，从词综改算古往今来，只有相思苦。朝朝暮暮。想塞北风沙，江南烟月，争忍自来去。埋恨处。依约并门路。一丘寂寞寒雨。世间多少风流事，天也有心相妒。休说与。还却怕、有情多被无情误。一杯会举。待细读悲歌，满倾清泪，为尔酹黄土。
元	姬翼	《玉蝴蝶》	扰扰梦中身世，白驹过隙，多少时光。使尽机关方寸，不暂清凉。蓄奸邪、更移鹿马，执迷网、颠倒玄黄。最堪伤。死生汩没，苦海茫茫。难忘。恩绳爱索，火坑尘网。利锁名缰。一向贪饕，不知青鬓染秋霜。覆焦隍、空争骇鹿，多岐路、谩逐亡羊。自徊徨。白云深处，一炷心香。
元	王冕	《送僧归中竺》	天香阁上风如水，千岁岩前云似苔。明月不期穿树出，老夫曾此听猿来。相逢五载无书寄，却忆三生有梦回。乡曲故人凭问信，孤山梅树几番开？
元	元好问	《鹧鸪天》	八茧吴蚕剩欲眠。东西荷叶两相怜。一江春水何年尽，万古清光此夜圆。花烂锦，柳烘烟。韶华满意与欢缘。不应寂寞求凰意，长对秋风泣断。
元	许有壬	《鹊桥仙 赠可行弟》	花香满院，花阴满地。夜静月明风细。南坡一室小如舟，都敛尽、山林清致。竹帘半卷，柴门不闭。好个暮春天气。长安多少晓鸡声，管不到。
元	马钰	《巫山一段云》	炉养长生药，园开不谢花。充饥旋旋采灵芽。消渴饮流霞。闲看玉蟾光灼。忽见金鳌踊跃。两般游戏上青莲。凤历怎排年。
元	许有壬	《水龙吟 予一病五十日始俞，因自点检，目视》	。手可挥翰，足可步园，腹可容酒，齿可啮肉，耳可听歌，体禀素弱，今六十有七，而得所谓六可者，私自喜幸，戏成此曲。子之所慎疾也，乃深几年三到三台，往年不似今年好。故人云集，远山屏列，蔚蓝清晓。赵舞燕歌，一时奇绝，百壶倾倒。对山川如昔，风烟不减，但人比、当时老。放眼秋容无际，碧澄澄、雁天霜早。曹瞒事业，悠悠斜日，茫茫衰草。为问漳流，古来豪杰，浪淘多少。有建安遗瓦，张吾笔阵，把奸雄扫。
元	元无名氏	《红绣鞋》	长江水流不尽心事，终条山隔不断情思。想着你，夜深沉，人静悄，自来时，来时节三两句话，去时节一篇词，记在你心窝儿里直到死。
元	刘因	《太常引》	临流相唤百东坡。君试舞，我当歌。不乐欲如何。看白发、今年渐多。青天白日，斜风细雨，尽付一渔蓑。天地作行窝。把万物、都名太和。
元	张伯淳	《木兰花慢 寿陈介轩》	问家传旧物，有清节，与高风。任野色充庭，俗尘扫迹，谈笑从容。生涯但随分足，比孟尝、襟度只差穷。曾是贞元朝士，本来湖海元龙。旦评。推分许轩翁。万一词同。喜渐近稀年，从教发白，目炯双瞳。蟾钩又还乍吐，对荷香、莫放酒尊空。砌下芝兰竟爽，年年家庆图中。
宋	释原妙	《偈颂六十七首》	参禅须是铁汉，著手心头便判。只如雪覆千山，孤峰不白，作麽生判。上元定是正月半。
元	张雨	《如梦令 山中逃热三首》	湖外残钟未了。过岭樵夫恁早。犬吠又人行，推枕北窗清晓。清晓。清晓。劳动数声啼鸟。
元	柯九思	《钓月轩》	谈笑从吾乐，相过罢送迎。凭栏看月出，倚钓待云生。蝶化人间梦，鸥寻海上盟。轩车稳适意，何物更关情。
元	马钰	《玩丹砂 述怀》	外乐何曾内动心。个中无口会哦吟。声声清雅透琼林。善听要听听不得，如聋似瞽可追寻。恁时仙佛作知音。
元	李道纯	《西江月 赠潘道人》	真土真铅真汞，元神元气元清。三元合一药方成。个是全真上品。动静虚灵不昧，成全实相圆明。形神俱妙乐无生。真谒虚皇绝境。
元	姬翼	《木兰花慢》	眩鸟飞兔走，竞出没，疾如梭。更影戏浮生，绳提幻化，弄教唆。吹嘘往来变态，闹纷纷、平地起风波。止是蝇头蜗角，古今翻搅如魔。蹉跎。勘破惊回，尘梦冷，笑呵呵。悟本有元初，灵明好在，无少无多。收藏更休点污，对野云、溪水唱山歌。月下无人独步，杖桃雨笠烟蓑。
元	陈雷	《早春寄周致尧（梨林，致尧所居之地）》	百年身世浑如寄，何处他乡是故乡。柳态正须春弄色，梅花自与雪生香。扬雄寂寞玄犹白，贺监风流醉亦狂。倘许胜缘同晚岁，梨林风致即柴桑。
元	张昱	《得编修朱桓海道之音》	命酒征歌记往年，玉堂遂有梦相牵。鱼缄尺素虽云密，事载空言始可怜。季世人材思管乐，盛时戎马说幽燕。张骞惯识天河路，俯仰乾坤一慨然。
元	邵亨贞	《恋绣衾 曹幼文以庚午岁，太初老禅、洎云西》	求予追和。屈指三十余年，三老仙去久矣，今昔之感，不能己于言也。时重逢元夜心暗惊。忆当年、诸老放晴。对芳景、张灯火，画堂深、箫鼓到明。乌衣巷口东风在，甚而今、春草乱生。试点检、繁华梦，有梅花之一三十九首。
元	张昱	《临安访古·净土寺    （东坡作杭倅，行部过》	祥符额赐海会寺，四百年来弹指过。试问竹林桥下路，往还曾见几东坡。
元	刘敏中	《木兰花慢 寿大智先生》	忆长庚初梦，是谁遣下蓬壶。到今日相看，仙风道骨，依旧清癯。胸中浩然何物，管三冬、读尽邺侯书。笔落千山风雨，气吞万里江湖。豪门落落曳长裾。醉倒倩人扶。刚只要疏闲，争教富贵，不肯饶渠。蟾宫桂春榜字，看明年、光耀满门闾。应笑青灯黄卷，却成玉带金鱼。
元	杨维桢	《嬉春体四绝》	水暖鸳鸯渡，风寒燕燕楼。桃根与桃叶，都在曲江头。
元	王恽	《黑漆弩 游金山寺粼曲子  伯昌尝以漆弩侑酒》	名似未雅。若就以江南烟雨目之，何如。予曰，昔东坡作念奴曲，后人爱之，易其名曰酹江月，其谁曰不然。仲先因请予效颦，遂追赋游金山寺一阕，倚其声而歌之。昔汉儒家畜声妓，唐人例有音（朱校云音疑乐误）学，而今之乐府，用力多而难为工，纵使有成，未免笔墨劝淫为侠（朱校云侠误）耳。渠辈年少气锐，渊源正学，不致费日力于此可也，其词曰苍波万顷孤岑矗。是一片、水面上天竺。金头、满三杯，吸尽江山浓绿。蛟龙恐下然犀，风起浪翻如屋。任夕阳、归棹纵横，待偿我、平。
元	王哲	《忆王孙》	四宵得得并无寒。深谢孙公青顾看。霞袖分开拂雾端。入长安。回首。
元	成廷珪	《庞山湖泛舟过甯伯让庄所》	湖上足清昼，雨余生绿阴。扁舟到城近，曲港入村深。野叟频相问，郎君不可寻。西庵肯分席，吾亦老山林。
元	滕宾	《百字令 赠宋六嫂 词品五》	柳颦花困，把人间恩怨，尊前倾尽。何处飞来双比翼，直是同声相应。寒玉嘶风，香云卷雪、一串骊珠引。元郎去后，有谁着意题品。谁料浊羽清商，繁弦急管，犹自余风韵。莫是紫鸾天山曲，两两玉童肩并。白发梨园，青衫老传，试与留连听。可人何处，满庭霜月清冷。
元	杨弘道	《酹江月 寄赠》	汉家都邑，历绵绵延，增崇荣富。千古繁华犹眼见，看取班张词赋。太液鸳鸯，昭阳鹊，兰麝熏香雾。君恩如日，照临知在何处。窗下轧轧鸣机，杼霜抽雪，裂下齐纨素。团扇裁成明月样，摇动凉风披拂。玉宇尘清，金茎露重，黄叶飘宫树。紫毫斑管，定书当日佳句。
元	王哲	《得道阳》	十一月严风作威。月中玉走日金飞。结就三三三处宝，得披六六六铢衣。乘凤携鸾跨雾归。上天降不相违。功满三千缘业尽，行成八百落尘。
元	陈基	《淮阴杂兴（四首）》	落水萧萧雁度河，西风袅袅水增波。甘罗营里秋声急，韩信城头月色多。淮市有鱼聊可食，楚山无桂不须歌。古今无限关心事，付与当年春梦婆。
元	王哲	《黄鹤洞中仙》	一匹好骅骝，精彩浑如画。却被银鞍缚了身，著绊马。怎得逍遥也。不若骋颠狂，掣断缰无挂。摆尾摇头厩枥违，做野马。自在成游冶。
元	王哲	《酴＊香》	自在随缘，信脚而无思没算。召清飚，邀皓月，同为侣伴。步长路，成欢乐，唇歌舌弹。忽经过洞府嘉山，堪一玩。正逢著、祥瑞频赞。异果名花滋味美，馨香撒散。对良辰，虽好景，难为惹绊。任水云，前程至，天涯海畔。便遭遇、清净神舟，超彼岸。这回做、真害风汉。
元	曹伯启	《糖多令 释怀寄友人》	衰境日匆匆。浮生一梦中。笑愁怀、万古皆同。越水燕山南北道，来不尽，去无穷。萍水偶相逢。晴天接远鸿。似人间、马耳秋风。山立扬休成底用，闻健在，好归农。
元	王吉昌	《烛影摇红 赠高莹蟾》	心冷狙徒，志循教父寻宗祖。上天秘诀始恢弘，冰雪充灵腑。封闭庚金土釜。定阴阳、斡旋子午。应时升降，造化希夷，三光明吐。性命相资，地天交泰分宾主。湛然昏默契神功，法像周沙普。此理君休轻侮。莫贪爱、纵心矩。一朝功满，三岛同归，名超今古。
元	王冕	《钱塘纪行》	废苑荒凉官树老，春雨濛濛长芳草。翠石玲珑绾毒蛇，土花乱贴榆钱小。犹忆建炎南渡时，五云护拥蛟龙旌。金舆玉辇事游幸，名花不待东风吹。紫霞蒲萄动春浪，腰鼓腾雷盘锦杖。千官景从轩冕入，歌声婉转青天上。阊闾新启铜龙楼，长江万里为鸿沟。中原北望草木秋，王孙不识山河愁。垂衣东南成至治，百五十年真梦寐。只今往事漫蒿莱，文物衣冠俱扫地。西湖水昏迷钓船，南屏月冷啼杜鹃。咸平元祐事茫然，梅花杨柳俱忘言。鄂州老将呼不起，石塔如壶枕江尾。行殿白日古磷飞，游子无言泪如水。
元	陈秀民	《滦阳道中》	晨出建德门，暮宿居庸关。风鸣何萧萧，月出何团团。短辕驻空野，悲笳生夕寒。我本吴越人，二年客幽燕。幽燕非我乡，而复适乌桓。前登桑乾岭，西望太行山。太行何盘盘，欲往愁险艰。寓形天壤间，忽如水上船。役役何所求，吾将返林泉。
元	王冕	《漫兴 其二》	屯聚皆羌属，苍茫路转西。草深车迹浅，霜重角声低。军马行无数，山林望欲迷。老兵通汉语，指点话征西。
元	元好问	《江城子》	旗亭谁唱渭城诗。酒盈卮。两相思。万古垂杨，都是折残枝。旧见青山青似染，缘底事，澹无姿。情缘不到木肠儿。鬓成丝。更须辞。只恨芙蓉，秋露洗胭脂。为问世间离别泪，何日是，滴休时。
元	丘处机	《上丹霄 景金本注云，三首本上平西  迷惑》	洞天清，神山秀，少人行。尽贪恋、世梦峥嵘。仙风瑞景，眼前虽顿却如盲。爱河终日，竞浮沉、来往纵横。东方出，西方没，南方死，北方生。四方转、异类翻腾。区区甚日，道眸开阐欲心更。愿将灵质，悟空华。
元	王逢	《寄偰正字》	君迁正字职，秩视校书郎。太乙藜分焰，铜仙露湛光。鹓班清漏里，鹤驾霱云傍。署转宫花密，沟迂御柳长。芸窗填竹素，蓬观启银铛。鱼豕知讹舛，铅黄属订详。圣王经贯道，家世桂名坊。一气根幽朔，群英萃豫章。比蒙青眼待，益见白眉良。传癖称元凯，文宗得子昂。冠将峨獬豸，豺已避康庄。大器遭斯运，凡材信彼苍。哭亲岚瘴邑，怀友月萝房。病谢台臣荐，书烦驿使将。暖余牛背日，寒远马蹄霜。野褐方山帽，畦蔬德操桑。策陈怜贾谊，裾曳耻邹阳。任性何孤僻，伤时或慨慷。圜丘虚壝，太庙摄烝尝。珥笔谁丹扆，纡金尽玉堂。海涵恩靡极，衮补责宜偿。十样笺霞粲，双壶酒雪香。珠玑新杰作，龙虎古雄疆。好约重觞咏，秦淮夜对床。
元	刘敏中	《蝶恋花 次前韵，答智仲敬》	多病多愁心性软。自上疏帘，怕隔双飞燕。梦觉绿窗花影畔。起来翻喜茶瓯浅。香压玉炉消欲断。情绪厌厌，犹傍琴书懒。瞥见壁间蜗引篆。
元	马钰	《玩丹砂 赠宁海于瓦罐》	水狗喷烟罩玉轩。火牛入海种芝田。白莲花朵间青莲。碧眼胡僧眉拂地，霜毛兔子角冲天。如来圆相本来圆。
元	张逊	《无题》	银屏曲曲掩秋尘，何处车声五色麟。飞燕曾为掌上舞，崔徽不及卷中真。蕙花清露纫成佩，菱带文波绣作茵。独倚疏桐无限思，尽冯鸡卜问江神。
元	倪瓒	《题画赠王仲和》	曾住南湖宅，于今已十年。丛筠还自翳，乔木故依然。雨杂鸣渠溜，云连煮术烟。何时重相过？烂醉得佳眠。
元	黄溍	《李老谷》	缘崖一径微，入谷双崦窄。密林日易昏，况乃云雨积。行人望烟火，客舍依山色。家僮为张灯，野老烦避席。未觉风俗殊，只惊关河隔。严程不可缓，子规勿劝客。
元	吴景奎	《满江红 天台道中》	翠逼篮舆，天台路、树迷烟际。襟袖冷、朔风初定，露华才坠。珠斗横空孤嶂远，金波摇月寒潭碎。问刘郎、采药遇神仙，知何地。终不负，风云志。还有待，江山意。想琐窗应念，故人归去。翠羽梅花山下梦，青衫枫叶江头泪。算邮亭、一曲好姻缘，何时会。
元	周砥	《尚朴斋》	言甘知有吝，味旨闲其多。居恒属念虑，抱朴心靡他。淳风返元化，至体适平和。意胜惟自然，道存谅不磨。营营彼浇俗，机巧滋烦苛。身偕百忧长，奄忽其奈何。
元	邵亨贞	《凤来朝 拟清真  汴堤送别》	驻马隋堤路。怨凌波、背人唤渡。正琵琶拨到伤情处。又底事、便轻去。日照红无数。酒杯乾、再三细语。转首又天涯暮。怎约得、画桡住。
元	杨维桢	《湖中女》	湖中女，滑如脂。湖中女，芙蓉姿。湖中小桨荡莲叶，唱得吴王白雪词。轻裾利屐踏雁足，为客高歌激明目。生年不作人家妇，东人西人换恩主。主家薄幸非三从，归来抱瑟弹孤鸿。君不见东家女伴粗目丑，嫁得比邻呼何忪。
元	侯善渊	《惜婴娇》	猛悟回头，把尘事都忘了。急收心、速归大道。空里寻真，向无中传明教。最好。现丹华，回光返照。探颐精微，表天奕幽深奥。明内外、浮沉颠倒。一双关，混百神，分三要。玄妙。瑞云扶，玉辰容貌。
元	马钰	《白观音 本名白鹤子  赠吴知纲》	谑号不勤勤，名为养拙人。穿衣慵举臂，吃饭懒抬唇。面垢但寻水，头蓬倦裹巾。尘劳不复梦，悟彻个中真。
元	王吉昌	《永遇乐 色界》	心虑灰凝，妙圆德备，威仪无缺。杳杳禅安，冥冥色碍，壶里风光泄。云霞来往，虎龙吟啸，捧弄木童神悦。廓胸臆、洪饮冲和，坦荡醉吟时节。笙歌鼎沸，鸾凰风舞，纵横自在行列。满目祥光，盈空瑞霭，隐隐飘红雪。拍怀冰莹，弃襟月冷，壮贯道情明彻。傲真境、真乐真欢，出尘妙。
宋	释原妙	《偈颂六十七首》	一年三百六十日，看看逗到今宵毕。十个有五双，参禅禅又不知，学道道亦不识。只遮不知不识四字，正是三世诸佛骨髓。
元	王冕	《素梅 其八》	夷石心肠满面霜，岁寒吾计未全荒。相逢休问春何处，定是调羹到玉堂。
宋	释原妙	《颂古三十一首》	饥火炎炎烧断肠，亲逢王膳不能尝。可怜并逐溪流去，百亿沧溟透底香。
元	牧常晁	《梧桐树》	道无他，心为主。执象拘文徒自苦。记取圣贤语。丹经譬喻千万句。止是阴阳两个字。要识根元处。
元	韩奕	《吴中春感次韵》	桃李于人强自开，江城寒食客归来。宫蛙鸣处空存冶，野鹿游时尚有台。春事梦中三月破，繁华去后几时回。流传庾信《江南赋》，不信当年事可哀。
元	杨维桢	《览古四十二首（录三十四首）》	要离爇妻子，大盗空沽名。峨峨南文山，光焰日月青。妇义终一醮，臣道无改要。宁戴一天死，不载二地生。尚怜广西地，有愧颜家兄。
元	虞集	《苏武慢》	扫尽风云，绰开尘土，落得半丘藏拙。青松为盖，白石为床，一切物情休歇。几度蓬莱，布袍长剑，闲对海波澄澈。是谁家、酒熟仙瓢，邀我共看明月。归去也、玉宇寥寥，银河耿耿，铁笛一声山裂。三花高拥，九气弥罗，缥缈泰清瑶阙。手把芙蓉，凌空飞步，今夜几人朝谒。便翻身、北斗为杓，遍散紫瓯香雪。
元	虞集	《赤城馆》	雷起龙门山，雨洒赤城观。萧骚山木高，浩荡尘路断。鱼龙喜新波，燕雀集虚幔。开户微风兴，倚杖众云散。
元	王哲	《临江仙 咏葫芦》	一只葫芦真个好，朝朝长是随予。腹中明朗莹中虚。贮琼浆玉液，滋味胜醍醐。日日饮来依旧有，自然不用钱沽。杖头挑起入云衢。三清前面过，参从黍米珠。
元	杨维桢	《漫兴七首》	青画溪头翠水家，水边短竹夹桃花。春风嗾人狂无那，走觅南邻羯鼓挝。丈人接缡白毡裁，花边下马不惊猜。环沉溪头买酒去，高堂寺里看碑来。长城女儿双结丫，陈皇宅前第一家。生来不识古井怨，唱得后主后庭花。杨花白白绵初迸，梅子青青核未生。大妇当垆冠似瓠，小姑吃酒口如樱。今朝天气清明好，江上乱花无数开。野老殷勤送花至，一双蝴蝶趁人来。南邻酒伴辱相呼，共访城东旧酒垆。柳下秋千间络索，花间唤起劝胡卢。我爱东湖旧广文，更过水口觅将军。醉归尝骑广文马，不拍打鼓噤黄昏。
元	赵孟頫	《题耕织图二十四首奉懿旨撰》	仲夏苦雨干，二麦先后熟。南风吹陇亩，惠气散清淑。是为农夫庆，所望实其腹。酤酒醉比邻，语笑声满屋。纷然收获罢，高廪起相属。有周成王业，后稷播百谷。皇天贻来牟，长世自兹卜。愿言仍岁稔，四海尽蒙福。
元	刘敏中	《沁园春 大德甲辰之岁，张君秀实得石百脉泉》	，石四旁皆大石附而不属土，周隙间宛然犹胞胎，抉其土，碎其旁石而取焉，置之所居中庵之前，余命之曰太初之严，且号曰苍然子，奇之也。科族弟仲仁得石太初所出之旁，又以见遗，其胞胎犹太初，而深倍之。仲宽弟合众力出之，辟垣而纳之，置之中庵之后，又一奇也。徐思其名，自混沌始分，而有是质，迄于兹远矣，乃得安常守密，无动移摧剥之患，浑然天全，独立远矣。其状雄拔高峻，壁岭窥穴，岗彩辉燠，意态横出，虽具眼未易尽其妙，远矣。生而与太初并处，出而与太初对列，协久要不忘之义又远矣。有是四远，而秀发如此，乃定名曰远秀峰，号之曰颀然子云。且用太初乐章韵，作歌以喻之。石之至延戊午仲春十有九日也，其歌曰石汝何来，政尔难忘，平生太初。想将迎媚悦，无心在此，清奇古怪，有韵铿如。何乃排垣，直前不屈，似此疏顽其可乎。今而后，有芳名雅号，听我招呼。世间贵客豪夫。问几个回头认得渠。既千岩气象，君都我许，四时襟抱，我为君虚。无语相看，悠然意会，自引壶觞不愿余。商歌发，恰风生细竹，月上高梧。
元	张翥	《摘红英 春晴中酒》	莺声寂。鸠声急。柳烟一片梨云湿。惊人困。教人恨。待到平明，海棠应尽。青无力。红无迹。残香积粉那禁得。天难准。晴难稳。晚风又起，倚阑争忍。
元	元好问	《朝中措》	良宵一刻抵千金。孤负百年心。好个一江春水，深来不似情深。一天好事，还教容易，著甚消任。烦恼直须宁耐，不成长似如今。
元	马钰	《南柯子》	不羡人先悟，惟愁我未愚。蓬头垢面嘴卢都。身做行庵，到处得安居。不著人情绊，常教我相除。逍遥自在个尘无。物外山侗，不解会功夫。
元	长筌子	《青玉案》	瞥然悟得长生路。平坦无来去。万法圆融超六度。威音那畔，几人曾到，别有逍遥处。灵明国内绝朝暮。谁荐当头这一句。木马嘶风泥牛许。慈云广布，法雷高震，密洒禅天雨。
元	姚燧	《江梅引》	年年江上见寒梅。几枝开。暗香来。疑是月宫，仙子下瑶台。冷艳一枝折入手，断魂远，相思切，寄与谁。怨极恨极嗅玉蕊。念此情，家万里。暮霞散绮楚天外，几片轻飞。为我多愁，特地点征衣。我已飘零君又老，正心碎，那堪闻，塞管吹。
元	马致远	《落梅风》	实心儿待，休做谎话儿猜。不信道为伊曾害。害时节有谁曾见来？瞒不过主腰胸带。
元	高明	《宿先公房晓起偶成》	晓雨池上来，微风动寒绿。幽人睡初起，开窗见修竹。西山带曾云，隐隐出林木。境寂尘自空，虑淡趣常足。独坐无晤言，流泉下深谷。
元	耶律楚材	《鹧鸪天 题七真洞 词综卷三十三》	花草倾颓事已迁。浩歌遥望意茫然。江山王气空千劫，桃李春风又一年。横翠嶂，架寒烟。野花平碧怨啼鹃。不知何限人间梦，并触沉思到酒。
元	许有壬	《沁园春 寿同馆虎贲百夫长邓仁甫》	十载炎方，同饮汉江，同为转蓬。恨寻常会面，当年无分，三千余里，此地相逢。宇宙英奇，幽并慷慨，肯事区区笔砚中。男儿志，要长枪大剑，谈笑成功。辕门醉卧秋风。看落日旌旗掩映红。爱朔云边雪，一声寒角，平沙细草，几点飞鸿。湖海情怀，金兰气谊，莫惜琼杯到手空。君知否，怕明朝回首，渭北江东。
元	丘处机	《武陵春 渭南杨五生朝》	新岁才交生万物，时令近元宵。瑞气降碧霄。方诞谪仙苗。貌态堂堂殊胜敏，归道厌凡嚣。石烂松枯寿更遥，龟鹤算都饶。
元	许有壬	《水龙吟 过黄河》	浊波浩浩东倾，今来古往无终极。经天互地，滔滔流出，昆仑东北。神浪狂飙，奔腾触裂，轰雷沃日。看中原形胜，千年王气，雄壮势、隆今昔。鼓茫茫万里，棹歌声、响凝空碧。壮游汗漫，山川系邈，飘飘吟迹。我欲乘槎，直穷银汉，问津深入。唤君平一笑，谁夸汉客，取支机石。
元	王哲	《瑞鹧鸪》	白灵根蒂长晴空。碧绿枝条袅细风。叶禀月华添邪翠，花凭日气蘸殷红。四般颜色虽然异，一道馨香分外浓。透过丹霄归甚处，便教收在蕊珠。
元	邵亨贞	《菩萨蛮 新秋夜凉浴罢露坐》	清江倒浸云峰巧。采菱渡口轻舟小。水面晚风香。蒹葭摇暖凉。潇湘人渐老。玉佩惊秋早。鸥鸟惯忘机。背人何处飞。
元	耶律铸	《满庭芳 西园席间用人韵》	酒阵诗坛，征兵命将，得无倾动华筵。拟勤春事，还自要相先。天地元如逆旅，应自愧、不驻流年。凭谁问，?娥心事，何惜月长圆。西园张乐地，献歌呈舞，燕扰莺喧。尽未妨颓玉，锦瑟旁边。脱落尘凡健笔，终不负、兴染芳烟。欢缘在，判家视草，仍是玉堂仙。
元	李齐贤	《江神子 七夕冒雨到九店》	银河秋畔鹊桥仙。每年年。好因缘。倦客胡为，此日却离筵。千里故乡今更远，肠正断，眼空穿。夜寒茅店不成眠。一灯前。雨声边。寄语天孙，新巧欲谁传。懒拙只宜闲处着，寻旧路，卧林泉。
元	许衡	《沁园春 垦田东城 以上强村丛书用明刊鲁齐遗》	月下檐西，日出篱东，晓枕睡馀。唤老妻忙起，晨餐供具，新炊藜糁，旧腌盐蔬。饱后安排，城边垦，要占苍烟十亩居。闲谈里，把从前荒秽，一旦驱除。为农换却为儒。任人笑、谋月拙更迂。念老来生业，无他长技，欲期安稳，敢避崎岖。达士声名，贵家骄蹇，此好胸中一点无。欢然处，有膝前儿女，几上诗书。
元	王逢	《江边竹枝词（七首）》	北望大江南望城，席帽马鞍屏障横。侬是小山渔泊户，水口风门过一生。
元	何景福	《虞美人 别鲁道源 词综卷三十三》	三年奔走荒山道。喜说苕溪好。苕溪秋水漫悠悠。载将离恨上杭州。干戈未已身如寄。安乐知何处。青溪溪上钓鱼矶。纵使无鱼，还有蟹螯肥。
元	马钰	《无梦令 继重阳韵  咏围棋  藏头 拆起目字》	视手谈欢乐。子观之迷错。本运玄机。个却为戏谑。作。言作。怎解。
元	邵亨贞	《春草碧 仆一节从军吴秀间，近始谒告还家，》	又调春草碧词见遗，以识会合之意，情文悃欢，溢於言表，惠至渥也。辄依芳韵，庸写下忱，为先施之期谢云儒冠不解明韬略。底处是生涯，云门约。无端寄迹兵戈，蕙帐荒寒怨秋鹤。岁暮且归来，情如昨。故人几度传心，曾烦手削。门外见仙槎，须停泊。老来岁月无何，乞与刀圭九还药。三岛景长春，寻具乐。
元	幼武	《浣溪沙 春感》	西子湖头三月天。半篙新涨柳如烟。十年不上断桥船。百媚燕姬红锦瑟，五花宛马紫丝鞭。年年春色暗相牵。
元	顾阿瑛	《青玉案 彦成以他故去，作此怀之 读画齐本玉》	春寒侧侧春阴薄。整半月，春萧索。旭日朝来升屋角。树头幽鸟，对调新语，语罢双飞却。红入花腮青入萼。尽不爽花期约。可恨狂风空做恶。晓来一阵，晚来一阵，难道都吹落。
明	王九思	《静坐》	老来堪静坐，多虑恐伤神。诗不推敲就，情惟淡泊真。香阶花影覆，芳树鸟声频。兴到歌还舞，浑忘雪满巾。
元	姚燧	《洞仙歌 石山》	伊谁斧凿，此玲珑岩岫。至巧先天化工手。又不知何地，夜壑深藏，今留待、白发诗人携走。向宣和废苑，睥睨高株，欲转愁回万千首。期出处与君偕，立则参前，卷密可怜之襟袖。尚未敢、云能此私从，怕雷雨冥冥，六丁来取。
元	方行	《送殷文学（奎）之关中》	博士才名成老翁，又随声教向关中。百年礼乐今重见，万国车书喜会同。泰华云开仙掌出，昆明水冷劫灰空。他时太史瞻星地，应说奎光聚井东。
元	舒＊	《江城子》	积雨陂塘五月秋。送还留。且停舟。听我骊驹，歌彻上庐州。无柰绿窗眉锁恨，情脉脉，思悠悠。同乡翻作异乡愁。善谋猷。尽优游。不见闾阎，谈笑觅封侯。勋业此时都莫问。书有便，寄来不。
元	邵亨贞	《沁园春 早春雨中遣怀》	菜甲封泥，桃英怯冻，浅寒尚浓。正小窗深掩，暮云低密，颓垣半露，残雪玲珑。冷逼单衣，愁欺倦枕，暗度一番花信风。年光在，但尘襟耿耿，镜鬓匆匆。十年旧梦无踪。算何异、天涯随转蓬。甚坊陌，灯宵闲过，沉沉烟雨，酒兴谁同。鸟已春声，人犹旧感，点检芳菲前事空。莺花好，更明年此际，何处相逢。
元	宋＊	《浣溪沙 寿南阳周文卿八十》	落日吴江驻画桡。招提佳处暂逍遥。海风吹面酒全销。曲沼芙蓉秋的的，小山丛桂晚萧萧。几时容我夜吹箫。
元	马钰	《玩丹砂 赠华亭李济川》	十一吾侪一个来。十人缘绊未心灰。莫教失脚落轮回。早早投玄离苦海，闲闲炼气养灵胎。功成同去赴蓬莱。
元	马钰	《踏云行》	自在闲人，逍遥烈士。清贫快乐忘尘事。风前月下抚心琴，龙吟虎啸来参侍。或隐山林，或居市。劝人回首头头是。尘中诱化结良缘，云朋。
元	谢应芳	《和顾仲瑛金粟冢燕集》	我昔过北邙，立马山之隈。为问陇头树，皆云后人栽。生前尊酒谁不有，无人到此自对青山开。屋堆黄金五侯贵，难免白骨生苍苔。道旁多弃夜光璧，爨下谁惜丝桐材。玉山先生达观者，胸次不著闲悲哀。清秋携客坟上饮，曲车载酒山童推。大笑胥魂乘白马，深惭鲧魄化黄能。墓铭自制诗自挽，视身不翅轻于埃。鹤群长绕嘉树舞，龟趺并载穹碑来。鸾翔凤翥玉箸篆，虎踞龙蟠金粟堆。长吟复短吟，此兴何悠哉。秋风无情摧万物，芙蓉亦老胭脂腮。笑言他年翁仲共寂寞，何如此时宾客相追陪。功名本愁根，富贵真祸胎。百年能几日？一日能几杯？从兹秉烛长夜饮，犹恐四蛇二。鼠忙相催。主人沈醉客亦醉，绝倒不顾旁人咍。北望中州数千里，人家尽作兵前灰。髑髅委荒郊，孰辨贤与才。伯夷空忍首阳饿，屈原徒作湘江累。神仙初无不死药，方士浪说寻蓬莱。君不见无边之海白淼淼，无名之山青巍巍。长鲸嘘吸成风雷，徐市一去何曾回。
元	张宪	《估客行（二首）》	发舟石头城，系舟梅根渚。江月夜寥寥，照见家人语。
元	钱惟善	《述怀寄光远并简城南诸友》	野人无事久忘机，肯信纷华有是非？花信欲柬莺百啭，麦芒初长雉双飞。书中岁月仍为客，枕上江山屡梦归。归复思君倚深树，不知残雨湿春衣。
元	杨维桢	《送司农丞杭公还京诗》	十年农星晦无光，太史昨夜占五潢。国家大本重谷禄，曰奎曰胃明天仓。中书垣次大司农，署秩列九卿，尊大府，春耕藉亩冬藏冰，六十五官八九扈。杭公均输少卿属，赋足国家民亦足。农田漕运一时了，文如锦绣人如玉。归来奏仪帝曰俞，诏书宽大赐民租。太平治象今日见，不用再讲贞元宰相均田图。
元	邵亨贞	《蝶恋花》	湖上双双新燕子。飞过垂杨，认得朱门里。回首向时歌舞地。几番惆怅寻邻里。触景愁多心似醉。倚遍阑干，目断春山翠。忽见呢喃华屋底。
元	刘敏中	《木兰花慢 晓过卢沟》	上卢沟一望，正红日、破霜寒。尽渺渺飞烟，葱葱佳气，东海西山。依稀玉楼飞动，道五云深处是天关。柳外弓戈万骑，花边剑履千官。寒窗萤雪一生酸。富贵几曾看。问今日谁教，黄尘匹马，更上长安。空无语，还自笑。恐当年、贡禹错弹冠。拟把繁华风景，和诗满载归鞍。
元	侯善渊	《添字采桑子》	利名丛里抽身早，劝汝回心。绝尽荒淫。动有群魔当下擒。莫教侵。九虫斩尽三尸灭，与道相任。谁是知音。清夜无尘月上岑。望骞林。
元	郭翼	《柳塘春》	阴阴覆地十余亩，袅袅回塘二月风。雨过鸥眠沙色里，花飞莺乱水声中。
元	谢应芳	《一翦梅》	一天和气盎春晖。桃也芳菲。李也芳菲。若教风打雨淋漓。红也尘泥。白也尘泥。花前把酒插花枝。歌也相宜。舞也相宜。鹤长凫短总休提。长也天知。短也天知。
元	张雨	《贺新郎 戏次仲举韵》	金屋书中有。为钱塘佳丽，待寻欢偶。记得朝云前日梦，伏事东坡最久。且不是、郡无官守。日日湖中公事了，更成围、妓女随车后。翁两鬓，秃如帚。老来莫负簪花手。比佳人难得，灵芝三秀。此夕灯花何太喜，便用买红缠酒。催看个、肩舆迎取。有子平生千万足，看明年、堕地于菟走。挂冠去，学疏受。
元	张雨	《南乡子 题李紫  山居》	午枕托冥搜。得句栖霞半岭头。不柰风篁疏雨过，飕飕。化蝶飞来为少留。石壁倚清秋。袖拂烟痕写远游。信有平生濠濮想，悠悠。身似潜鱼。
元	完颜亮	《鹊桥仙 待月》	停杯不举，停歌不发，等候银蟾出海。不知何处片云来，做许大、通天障碍。虬髯捻断，星眸睁裂，唯恨剑锋不快。一挥截断紫云腰，仔细看、嫦娥体态。
宋	释原妙	《偈颂六十七首》	有一物，明历历。佛祖觑不破，大地无人识。常在舌头尖，尽力吐不出。吐得出，也是胡饼里呷汁。
元	白朴	《天净沙 春》	春山暖日和风，阑杆楼阁帘栊。杨柳秋千院中。啼莺舞燕，小桥流水飞红。
元	尹志平	《江城子》	修行还悟宿根深。得知音。便明心。十二时中，外境不能侵。保命全真无别用，好容易，不难寻。一时勘破古通今。信闲吟。玩遥岑。海角天涯，都是好丛林。继祖承宗行教化，享天爵，受人钦。
元	韩奕	《踏莎行 秋夕，宿上方寺》	秋水平湖，夕阳低树。扁舟还觅来时路。到城料得几多程，停桡为欲寻僧去。沓沓松萝，泠泠钟鼓。上方更在云深处。鬓丝禅榻话今宵，从师。
元	马钰	《无梦令 赠谢散人》	此个散人姓谢。富贵荣华不藉。猛烈入玄门。修葺洞天台榭。台榭。台榭。自有花开不谢。
元	王丹桂	《秦楼月 咏松》	烟霞客。亭亭隐在幽岩侧。幽岩侧。霜欺雪压，了无纤碍。蚪枝招寒云外。天然姿质真堪爱真堪爱。青青别是，一番标格。
元	谭处端	《神光灿 赠赵先生》	赵仙入道，猛烈投玄，割除顿悟浮华。对境修持，不若火长莲花。予今诚言少付，遇戈矛、宽纳教他。若有病，便庵中如死，也莫还家。常效如斯坚志，管圣贤暗里，照鉴无差。火灭烟消，灵腑自吐黄芽。无私性停命住，意心清、玉结丹砂。功行满，赴蓬莱鹤引，彩仗云霞。
元	马钰	《满庭芳 赠淳化老乔先生》	顿抛世纲，猛跳迷坑。物外兀兀腾腾。恰似孤云野鹤。来往纵横。遮枚二字疑误清贫懒汉，谢心神、不肯劳生。无染著，另偎偎拈的，做著修行。藏伏聪明智慧，肯争头竞角，妒贤嫉能。万事俱忘清静，天地归宁。三田自然结宝，现胎仙、当面澄澄。神光灿，指蓬瀛，便是前程。
元	柯九思	《柳梢青 右和欲开》	姑射论量。渐消冰雪，重试新妆。欲吐芳心，还羞素脸，犹吝清香。此情到底难藏。悄默默、相思寸肠。月转更深，凌寒等待，更倚西廓。
元	张昱	《题青山白云》	一个茅庐何处，小桥古木溪湾。但见山青云白，不知天上人间。
元	王哲	《蓦山溪 曾萧真人 见金莲正宗记》	真人已悟，四海名先到。只为有声闻，却隔了、玄元妙道。可怜仙骨，落入鬼形骸，一般衰，一般老，空恁一般了。岂知玄妙，刚被身心傲。度日若盲，诮不识、丹砂炉灶。好将二物，鼎内结成丹，服饵了，得长生，携手归蓬岛。
元	张玉娘	《蕙兰芳引 秋思》	星转晓天，戍楼听、单于吹彻。拥翠被香残，霜杵尚喧落月。楚江梦断，但帐底、暗流清血。看臂销金钏，一寸眉交千结。雨阻银屏，风传锦字，怎生休歇。未应轻散，磨宝簪将折。玉京缥缈，雁鱼耗绝。愁未休、
元	王吉昌	《月中仙 九转功成》	道泄冲和，运开基杳冥，生发元首。推排七返，配二三成六，再三成九。九还真造化，分八卦、妻男自偶。默默真情契，凝然气神，如一镇相守。盈盈动静归元，证不空不有。头面仍旧。无为性普，应地天神化，视之能久。任从劫运变，太空体、绵绵不朽。次了无生灭，恢弘妙用真乐受。
元	朱德润	《沙湖晚归》	山野低回落雁斜，炊烟茅屋起平沙。橹声归去浪痕浅，摇动一濰红蓼花。
元	元好问	《太常引》	五云楼观日华东。看天上、建章宫。人海混渔龙。比自古、中原更雄。紫垣星月，禁阶灯火，朝马闹晨钟。一梦转头空。恍犹在、邯郸道中。
元	迺贤	《秋夜有怀明州张子渊》	云表铜盘挹露华，高城凉冷咽清笳。弓刀夜月三千骑，灯火秋风十万家。梦断佳人弹锦瑟，酒醒童子汲冰花。起看归路银河近，愿借张骞八月槎。
元	王寂	《点绛唇 闺思》	疏雨池塘，一番雨过香成阵。海榴红褪。燕语低相问。冰簟纱，玉骨凉生润。沈烟喷。日长人困。枕破斜红晕。
元	程文海	《临江仙 以鸳鸯梅一盆寿程静山平章》	千岁苍虬成玉树。江南江北孤芳。平生何处最闻香。五更江上路，几度月中霜。休笑梅兄今老大，年年青子双双。风流消得唤鸳鸯。和羹真个也，莫忘水云乡。
元	侯善渊	《厌世忆朝元》	云收雾敛天风洁。显出玲珑月。形释心凝澄彻。亘古无圆缺。千潭现，寒光摄。洞济溟阳哲。仙丹炼就真欢悦。异日朝金阙。
元	明本	《行香子》	四序无穷。万物皆同。守空门、佛祖家风。香烟袅白，烛影摇红。对翠梧桐，金菡萏，玉芙蓉。潦倒山翁。少小顽童。天性而、一样疏慵。偶来尘世，忘却山中。有一枝梅，千竿竹，万年松。
元	郭翼	《寄青龙瞿慧夫博士》	醉眠亭上追游日，为惜高情对物华。草港斗飞花鸭雨，竹沙深映白鹇罝。丛丛山影侵云直，一一人家落路斜。近报风流多述作，门生若个是侯巴？
元	王冕	《漫兴 十七》	重阳今日是，风雨满空城。白发殊无赖，黄花似有情。山寒孤树老，江净众鸥明。且愿烽尘息，讴歌乐太平。
元	王恽	《木兰花慢 至元十七年上巳日，同西溪公饮镇》	问城南北柳，最好处，胜游乡。对湖水微茫，瑶翻碧潋，修禊浮觞。比量今春乐事，忆去年、书剑共游梁。晓日繁台古寺，春风碧草宫墙。人生离别是寻常。两岁喜徜徉。更金缕新声，佳人锦瑟，踏遍春阳。多君岁寒心在，似西溪、松柏苍苍。记得醉时笑语，梦回枕上犹香。
元	张雨	《水调歌头 赠都科邵子和还嘉禾》	别有梓人传，精艺夺天工。便使玉人雕琢，妙手略相同。宝殿网珠窗户，华盖狻猊床座，金碧斗玲珑。花萼间芝草，细缕一重重。看挥斤，除鼻垩，连成风。多少巧心奇思，舞凤更翔龙。纵使棘端猴小，与刻三年楮叶，难比锦心胸。快袖吴刚斧，修取广寒宫。
元	马钰	《满庭芳 降心魔》	熟境缠绵，心魔返倒，下功决要降心。住行坐卧，昼夜志防心。方寸虽然不大，起尘情、万种牵心。当识破，上天入地，好弱总由心。从今生觉悟，牢擒意马，紧锁猿心。把凡心裂另，要见真心。日日澄心遣欲，更时时、校勘身心。无私曲，自言心正，方可合天心。
宋	张士逊	《云峰寺》	百越回辕度翠微，全家还憩白云扉。白云知我帝乡去，旋拂征鞍也要归。
元	邵亨贞	《八声甘州 次钱思复怀钱唐旧游韵》	叹前朝、胜地正离离，荒草不胜春。纵湖山尚好，泉乾虎迹，井龙鳞。多少王侯第宅，游赏太平身。车马经行处，锦绣纷纷。梦里曲江宫殿，自长安日远，深锁愁云。念墙头杨柳，憔悴向谁颦。又东风、鸟啼花落，黯黄昏、胡骑满城尘。当时事、不堪回首，重问陈人。
元	张养洁	《黄州道中》	濯足常思万里流，几年尘迹意悠悠。闲云一片不成雨，黄叶满城都是秋。落日断鸿天外路，西风长笛水边楼。梦回已悟人间世，犹向邯郸话旧游。
元	张昱	《临安访古·衣锦山    （今县治主山，是王故》	还乡满山都覆锦，富贵应须白昼归。设宴九龙堂上日，沛中歌后似王稀。
元	刘敏中	《西江月 戏题五子扇头》	阶下窦郎丹桂，眼中陶令新诗。浑教不是宁馨儿。且得平生慰意。晓露兰芽香彻，春风杏蕾红肥。最堪怜处雁行齐。宜个同声小字。
元	王冕	《沽亭道中 其二》	方离三柳树，又出下沽亭。客路从兹去，人情转不宁。关河孤雁没，齐鲁众山青。处处黄河道，吾将补水经。
元	王冕	《读五柳先生传》	渊明千载士，志节尚苦清。奈为五斗米，受彼县令名束带见督邮，颇亦用下情。当时岂无议，以后何平评？苟非归去来，五柳传不成。
元	杨维桢	《春侠杂词（一十二首）》	石上叶生青凤尾，阶前花开黄鹄觜。美人弄水百花池，水洒花枝双蝶飞。
元	王冕	《元日示师文》	骨格今年异，衣裳旧日殊。读书当努力，写字莫糊涂。白水翻三峡，青山出两都。老吾何所以？赖尔得相须。
元	王丹桂	《诉衷情 赠魏老》	寿高由是?耽家。斜日对馀霞。不觉尽成皓鬓，难得再如鸦。牙渐朽，眼蒙纱。少光华。残年何异，雨打衰桐，风撼狂花。
元	王哲	《永遇乐 邹公索》	得呈钢，花吐瑞，药香烂。练清泉，浇红焰，尽财俱削。圭一粒，精麦髓，变俗容消却。山头、游玩四时，长春酒频斟酌。同卯共，方澄静，看婴为姹作。喜调和，传津液，夜光明错。年有幸，分豆旭，转结成灵药。长生、久视蓬岛，遇遭永乐。
宋	释原妙	《颂古五首》	涅槃地狱本无差，只为从来被眼遮。三脚瞎驴才左足右孛跳，镬汤炉炭即吾家。
元	刘秉忠	《朝中措 书怀》	布衣蓝缕曳无裾。十载苦看书。别有照人光彩，骊龙吐出明珠。天人学业，风云气象，可困泥涂。随着传岩霖雨，大家济润焦枯。
元	陈基	《云文阁为邹伯常赋》	公子爱修洁，宴坐焚椒兰。朱火生青烟，絪缊升博山。矞云成五色，佳丽不可殚。忽然为芝盖，轮囷殊未阑。轻风散纷郁，流芳花竹间。曲户春叫枿，绮疏日阑珊。霏霏萦舞袖，欢乐有余闲。
元	王冕	《素梅 三五》	千年万年老梅树，三花五花无限春。不比寻常桃树李，只将颜色媚时人。
元	陆文圭	《减字木兰花 庚申六月三日，同耶律君璋、赵》	璋不饮，命歌者歌以劝之双鬟耸翠。低护金莲裙地。铁石心肠。无奈梅花一点香。歌声梁绕。流水泠泠云杳杳。白发刘郎。对景须弃醉一场。
元	杨维桢	《玉蹄驹》	银脑玉蹄驹，金鞭问妾家。窗开桃叶渡，小艇在荷花。
明	楚石梵琦	《开平书事（六首）》	绝域秋风早，殊方使客还。河冲秦日塞，地接汉时关。万古悲青冢，兼程过黑山。从容陪国论，咫尺近天颜。
元	王冕	《悼白云》	浊世儒名多浪得，先生高隐冠当今。注书已发程朱蕴，讲道重明孔孟心。白日山林增气象，清风江海振希音。少微一陨天为黑，望入东南泪满襟。
元	凌云翰	《一翦梅 寿俞子中紫之》	苍颜白发称乌纱。瘦似黄花。清似梅花。窗吟山月乐无涯。知是儒家。知是仙家。紫芝服食胜胡麻。不爱繁华。却爱年华。词成笔底是龙蛇。寿酒流霞。寿成霞。
元	侯善渊	《益寿美金花》	无言无说。信任随缘消旧业。物我俱忘。晦迹韬光德自长。幻根寂灭。觉照圆通忘标月。直向当阳。一颗心珠混日光。
元	马钰	《心月照云溪 继重阳韵》	我今得遇，便向难中做。决要脱家缘，细寻思、不堪回顾。黜妻屏子，绝利更忘名，离去声乡关，归物外，称个超然悟。马猿捉住。修葺真园所。岂敢恋冤亲，要龟蛇、时时厮觑。援其性命，出自太原公，掌元初，成圆相，踏碎根源路。
元	王冕	《庆寿寺 其一》	宝刹都城内，今朝旷野中。浮图瞻宝志，书记忆刘聪。画屋烟花绕，青松雨露浓。徘徊增感慨，历落问英雄。
元	沈禧	《鹧鸪天 水仙词》	邂逅江妃泽畔逢。何年谪降蕊珠宫。轻绡翦袂罗裁袜，秋水为神玉作容。清浅处，月明中。凌波微步欲飘空。三生已断身前梦，一味全真林下。
元	王寂	《菩萨蛮》	镇犀不动红炉窄。宿酲恼损金钗客。瑞鸭雕盘。白毫起鼻端。韩郎双鬓老。个里知音少。留取麝煤残。临鸾学远山。
元	陆仁	《款歌》	日暮休凭斗鸭阑，落霞飞去水漫漫。秋光都在重屏里，东面青山是马鞍。
元	长筌子	《花心动》	江路闲游，见梅芳姿，水边将发。蓓蕾半开，疏影斜横，幽艳傲欺霜雪。清癯独秀风台畔，笑百卉、冻凝摧折。散芳烈。竹篱茅舍，最堪栽接。破腊传春放彻。吐玉蕊琼芝，等闲谁瞥。欲寄故人，驿使稀逢，空对暗香凄切。寿阳公主今何在，这姑射玉仙清绝。向谁说。黄昏小窗淡月。
元	马钰	《战掉丑奴儿》	街头冻馁求乞者，欢喜哀怜。供养如仙。惟恐中间隐圣贤。要精专。胜如修建千坛醮，别种因缘。福行周圆。定是将来步碧莲。去朝元。
元	牛真人	《宣静三台 呜鹤余音卷一》	自小飘蓬，身心落魄，云游多在山东。世间事，看破浑是假，想荣华犹似梦中。盖个庵儿，隈山靠水，栽松种竹成林。炕暖窗明，乐清闲、胜竞利名。月朗山东，凉风细细，南溪绿水粼粼。渐炼得方寸如灰冷，一阳生，玉鼎自温。秀气氤氲，仙花烂熳，芳芬开遍黄庭。玉女金童，采将来、炼就紫金。运转三关，驱回四象，冲和一点灵明。气结神凝。听笙箫、一派乐音。夙世前缘，生逢正教，全真妙道幽深。行满功成，跨鸾鹤上太。
元	许桢	《太常引》	藕花香里有丛筠。照水绿梢新。清洁出风尘。似特与、幽人写真。门无俗客，地多清兴，羽扇白纶巾。甘作太平民。故自谓、羲皇上人。
元	陈基	《福山港口待潮》	吴山如画楚江平，消得孤帆半日程。潮落沙头才一尺，舟停江口复三更。时清不识风波险，世乱方知性命轻。坐拥貂裘待明发，临流空愧鲁连生。
元	姚燧	《小重山 女归宁还襄阳》	江渚蒹葭白露系?云间浑未有、早鸿飞。人情难在别庭闱。携诸幼、孤艇溯流归。七十古来稀。乃翁筋力，尚未衰微。岘山不是远相违。犹。
元	潜真子	《苏幕遮 不因师指，此事难知。道要玄微》	坎离根，铅汞始。看尽千章，难取希夷理。际会先生蒙妙旨。万卷皆通，别是心欢喜。有中藏，无内起。大纳乾坤，小入毫毛里。元始曾言如黍米。灵宝分明，始觉真端的。
元	黄溍	《题清华亭》	名区汇修渚，流望依平陆。飞雨天际来，远峰净如沐。生香余晚花，繁阴蔼嘉木。秀色坐可揽，终然不盈掬。触景幽兴多，接物道机熟。谁能与之游，食芳饮山渌。
元	王哲	《红窗＊》	五千言，二百字。两般经秘，隐神仙好事。灵中省悟彻玄机，结金丹有自。得一惺惺，通不二处，逍遥景致。超然永遂。共红霞、同彩云归，
元	王逢	《奉陪神保大王宴朱将军第闻弹白翎雀引（有序》	玄阴亘天雪欲作，将军西第夜张幕。铜盘蜡光红昭灼，四座倾听《白翎雀》雀生乌桓朔部落，大朴之气元磅礴。地椒野穄极广莫，穹庐离离散驼骆。黄羊芦酒杂湩酪，鹰狗畋猎代耕获。太王肇基不城郭，青春建櫜宵罢柝。圣泽滂沛蔓绵络，风淳俗庞法度约。乾端坤倪露冲漠，羽毛鳞介并飞跃。庭祠岁飨咽管籥，雄雌和鸣莫我乐。帝皇赫然太阳若，八表晃荡氛尽却。前驱屈卢从繁弱，睢盱瀍咿万状错。遂朝玉帛解组缚，大明宫开夹花萼。文监武卫盛材略，葱珩穀璧映霜锷。五云夔龙奏《韶濩》，九苞凤皇降寥廓。德音威仪匪予度，万姓拭目瞻阿阁。轩辕伶伦两冥寞，八十年来事非昨。獶尘杂乱人道削，咬哇哀淫颂声铄。皇孙让贤执鼓铎，巾幂鹊尾黄金杓。殽烝体荐嚼复嚼，《巴渝》舞队欢回薄。供奉革鞜衣狐貉，银筝载前酒载酌。延秋门深鱼守钥，缑山远度吹笙鹤。淮南昔者鸡舐药，千乘之国弃敝蹻。方今群雄自开拓，拔刀把槊争刺斫。为臣义同葵与藿，将军固合鞭先着。莲壶漏沉薇露涸，枯梢号寒风陨萚。百禽啁噍雹霰霍，冰花乱点真珠箔。箔中呱呱情陡恶，供奉砉尔停弦索。吁嗟白翎将焉托，有客泪下甘丘壑。
元	杨维桢	《新春喜事》	开春七日得喜报，便似沉疴一日痊。太子抚军衣有纩，相臣忧国食无膻。玺书褒重二千石，斗米价平三百钱。戴白老人称万寿，吾皇今是中兴年。
元	杨维桢	《赵公子舞剑歌》	赵公子，千人英。读书万卷愁无成，负此长身九尺如长城。雪芙蓉，玉青骢，我将挟尔成大功。腰缠十万欲何往，直上北台观虎龙。道逢铁笛仙，把酒九峰前。酒酣为我拔剑起作浑脱伎，白虹绕地乌风旋。矍然指天天为穿，天狗堕地顽星坚。老铁酒酣为椎鼓，壮士冲冠发倒竖。老增撞斗何足为，鸿门突立卫真主。赵公子，千人英，为君酌酒肝胆倾。忍见东南吴楚坼？慎莫脱手踊跃逝去双龙精。君不见我家古铁三尺冰，粤砥荡磨新发硎。不学区区一人敌，上为天子匡前星。
元	刘敏中	《玉楼春》	野亭正在溪山际。溪泻寒声山滴翠。望君不见奈君何，好景满前谁与对。尽心王事君应瘁。暂息可能无少遂。天开酒禁已多时，却甚不来同一。
元	杨维桢	《七哀诗》	贫者欲无寿，富婴愿期颐。惨惨里门道，哭声一何悲。白头洒慈泪，红颜服嫠衰。借问送车人，共惜纨绔儿。问齿未逾壮，问家素不赀。黄金不贷死，华屋中道辞。南邻九十老，带索如荣期。
元	王哲	《画堂春》	云水王三悟悟。甘河镇、祖师遇遇。元本灵明，便惺惺也，真个诗词做做。丹药内中频顾顾。逍遥处、三光觑觑。全得当时害风风，真个神仙。
元	王冕	《赵千里夜潮图》	去年夜渡西陵关，待渡兀立江上滩。滩头潮水倒雪屋，海面月出行金盘。水花著人如撒霰，过耳斜风快如箭。叫霜鸿雁零乱飞，政似今年画中见。寒烟漠漠天冥冥，展阮陡觉心神情。便欲吹箫骑大鲸，去看海上三山青。
元	元好问	《水调歌头 长寿新齐》	苍烟百年木，春雨一溪花。移居白鹿东崦，家具满樵车。旧有黄牛十角，分去声得山田一曲，凉薄了生涯。一笑顾儿女，今日是山家。簿书丛，铃夜掣，鼓晨挝。人生一枕春梦，辛苦趁蜂衙。竹里蓝田山下，草阁百花潭上，千古烟霞。更看商於路，别有故侯瓜。
元	长筌子	《二郎神》	离尘俗，便点检林泉雅趣。竹杖芒鞋青箬笠，泛烟波、绿蓑柔橹。月夜江天无尽乐，品短笛、潇湘蓼渚。此消息，千金不卖，好对渔樵分付。归去。对晚翠风生小浦。勘破南华龟曳尾，尽教他衣冠豺虎。野水添杯谁似我，醉卧白云深处。任秋月春花，暗换桑田，明催今古。
元	吴景奎	《望江亭怀古》	金刹璇题入绛霄，望江犹自记前朝。群臣痛洒新亭泪，孱主方看浙水潮。故物苍龙蟠石柱，当时丹凤听箫韶。属镂一夜英雄老，曾见鸱夷恨未销。
元	许有壬	《如梦令》	昨夜庭梧陨翠。诗思尤便爽气。无事要生悲，可笑宋家多事。衰矣。衰矣。但校邻翁酒味。
元	孙景文	《蝶恋花 曲阿词综辩证有蝶恋花楼外垂杨千万》	净洗胭脂轻扫黛。斗草亭边，自梨花戴。一段心情空自爱。风流那得时常在。屈指春光归已快。不掩珠帘，又恐东风怪。花影低将新月碍。
元	马钰	《炼丹砂 赠清静散人孙不二 金莲正宗记卷五》	奉报富春姑。休要随余。而今非妇亦非夫。各自修完真面目，脱免三涂。炼气莫教粗。上下宽舒。绵绵似有却如无。个里灵童调引动，得赴仙。
元	杨维桢	《冯家女》	冯家女，绿发盘双鸦，乱离弃乡土。聘入将军家，将军爱幸诸妇妒。颜色粹美无疵瑕，掩鼻袭馀术，泪眼啼春华。冯家女，昨日堂上人，今朝厕中鬼。将军不为疑，司隶不为理。道旁古冢生棘榛，十年孤愤何由伸？呜呼千年孤愤何由伸！
元	杨维桢	《贸丝词》	鸣鸠毋止棘，止棘为摧薪。女子毋贸丝，贸丝为弃人。相逢誓作同穴亲，大礼如一失，结发不终身。外为狂夫暴，内为兄弟哂。寄语贸丝女，卜语不可信，况乃卜非真。
元	朱唏颜	《千秋岁 寿王推官母九十一是日小寒节》	嫩冰池沼。泽国寒初峭。梅乍坼，春才早。朱门歌管矗，绣阁沉烟袅。欢宴处，神仙一夜离蓬岛。九十过头了。百岁看看到。须听取千年调。人夸嫫母妍，我觉彭少。强健在，看儿历遍中书考。
元	李俊明	《阮郎归 杨彦明寿日筹堂之甥》	年来宅相有谁承。人夸似舅甥。带牛佩犊尽春耕。菟裘了一生。闲事业，寄丹青。笔端如有神。试看自写镜中真。老人南极星。
元	王冕	《素梅 五六》	冰雪林中著此身，不同桃李混芳尘。忽然一夜清香发，散作乾坤万里春。
元	陈基	《八月十三夜泛姚城江（二首）》	画船挝鼓唱回波，皓齿青蛾不用歌。好月爱看轮未满，清秋莫问夜如何。明将织女机丝动，寒恐姮娥白发多。天上清光应更足，羽衣安得共婆娑。
元	杨维桢	《天车诗》	百日漏天瓠河决，高丘十丈蛟龙穴。髯星降世教天车，刳尔雌雄两龙节。胶泥琐口如折筒，天窍地窍中相通。疲氓拜舞寒神教，喜气上天成白虹。戽干水怪支祁走，海底珊瑚拾星斗。坐令垫土成寸金，丈尺官来履丘亩。我闻阿香阁雷车，农车巧运脱壳蛇。如何天车阅天巧，马钧不泄三农家。九重帝车运北斗，五风十雨调大有。我愿天仓红粟朽，农食冬舂饮春酒。和我歌，击壤叟。
元	马钰	《金鸡叫》	日暮残辉何不晓。好收心、回光返照。宜乎急急搜玄妙。疾速修持，莫待西沉了。物外修仙非是矫。早认取、言钩语钓。诗词香饵吞些小。跃出迷津，悟得我金鸡叫。
元	邵亨贞	《兰陵王 春日寄钱塘诸友》	旧时月。曾照河桥夜别。秋千下、花露染衣，倚马相看动愁绝。登临黯望彻。思落吴山万叠。江村路，春水乍生，南浦迢迢恨难越。匆匆换时节。怪驿未缄鳞，平湖入梦情犹切。嗟乐事长在，壮游都误，酣歌迷舞兴未歇。耿前恨休说。凄咽。乱愁结。记诗满花笺，歌唤桃叶。琵琶水面今谁拨。但碧槛长倚，楚蓠空撷。相思难寄，待更把，断柳折。
元	马钰	《万年春》	冬至阳生，迎春拨雪黄芽好。人惊早。香如芝草。玉碾胜磨捣。神水烹煎，自是除阴耗。金童报。绝品珍宝。啜罢游蓬岛。
元	梵琦	《渔家傲》	听说娑婆无量苦。如今业债前来负。贼劫货财身被虏。逢狼虎。挑生咒死兼巫蛊。奴婢辛勤依恶主。黑疮白癞聋和瞽。丑恶愚痴相与处。谁怜汝。发心归命慈悲父。
元	侯善渊	《点绛唇》	秀色氤氲，郁郁缭空廓。光飞烁。梦适吞珠，一点胎星落。谪降人间，愧恨当初错。情消索。诱引门生，共赴青都约。
元	王恽	《好事近 春寒继刘君卿韵三首》	斗柄转春城，向暖小桃开彻。不似今年正月，过深冬时节。故将新巧发阴机，春事未容说。且就驱云风帚，埽西山晴雪。
元	刘仲尹	《浣溪沙》	万叠春山一寸心。章台西去柳阴阴。蓝桥特为好花寻。别后鱼封烟涨阔，梦回鸾翼海云深。情知顿著有如今。
元	姬翼	《感皇恩》	清净本然真，红染积染。世网情枷竞趋谄。茫茫苦海，鼓荡洪涛潋滟。弄潮人不避、风波险。彼岸高登，家园点检。千古离魂自招。般般拂尽，依旧元初一点。夜光舒洞府、云霞敛。
元	王逢	《古怀（二首）》	遗经姑置楚包茅，新笔恭书《蛊》上爻。利尽岛溟珠象郡，道湮周鲁凤麟郊。自判优悠不堪事，薙鸸添室翠分巢。
元	元好问	《满庭芳》	丹染吴枫，青环越岫，镜天霁色凝鲜。画堂环佩，瑞霭拥神仙。天遣神清海字，亲曾受、黄石奇编。兴王略，智名俱美，功业妙难言。翩。立，香飘衮服，乡色映貂蝉。有清诗千首。美酒如川。长与嫦娥共约，放飞轮、今夕先圆。中秋月，从今屈指，更借一千年。
元	王冕	《济川阻雪九月二十七日客况 其三》	滕州济州山不多，平林大野少人家。解貂且问将军酒，对雪谁言学士茶？直北五更闻玉笛，江南十月老梅花。相逢休说凄凉事，湖海诸郎未华。
元	许有孚	《渔家傲 以上周咏先校旧抄圭塘款乃集本许有》	雪后西山崖壁峭。奇观难与他人道。煨宇有炉无客造。从壑诮。巡檐且索梅花笑。冷蕊疏花开矫矫。水村妆点霜林槁。赖有此君同节操。成二宝。浅斟低唱渔家傲。
元	王冕	《漫兴 其二》	关下险固凭三辅，陇右勾连接四川。簇簇楼台悬日月，盈盈花草烂云烟。飚回海上沙飞雪，雨足江南水拍天。可笑华山陈处士，风流文采却贪眠。
元	王哲	《迎仙客》	这害风，心已破。咄了是非常持课。也无灾，亦无祸。不求不觅，不肯做墨大。大仙唱，真人和。全真堂里无烟火。无忧子，共三个。顿觉清凉，自在逍遥坐。
元	姚燧	《江梅引 谢王子勉提刑送江梅二首 以上聚》	西湖不近上林隈。问江梅。定谁栽。莫是冥鸿，衔子远飞来。紫陌游人多不识，但惊看，青天霁，一树开。独有使君怜寂寞，为持杯。能几回。玉纤横管东风外，落日楼台。不恨明朝，飞雪满苍苔。恨杀南溪调鼎手，恐迟暮，到而今，霜鬓催。
元	王吉昌	《爱芦花 以上会真集卷之五》	心开五对忘，性逸六情绝。气神形变化，首级空飞血。功旌丹品莹，产阳魂，奋威烈。始终不变实相露，贯通无内外，貌难分别。出生灭。纵横清净体，无像天中彻。究竟真法眼，剔眉毛纤翳抉。辉开万古清光洁。圆明物物显，了然如缺。
元	王处一	《满庭芳 赠莱阳县宰刘显武》	今古相传，昌阳胜地，好修六度三坛。休心绝虑，颐养紫金丹。玉洞收归万化，昆冈上、风月珊珊。云光聚，三田结秀，返老变童颜。玄关牢锁闭，金婴玉姹，仙诏追攀。挂六天如意，复采芝兰。杳杳长天高举，飘飘聚、罗列仙班。君知否，缘深行广，达道本非难。
元	陈栎	《西江月 代毕仲永作，迓汪梅庵御史》	御史乘刚直，庑车揽辔澄清。先声应播五羊城。一道凛然尊敬。庵外疏花破玉，枝头佳实调羹。催归不入秉钧衡。岂但动公诗兴。
元	沈禧	《沁园春 追次文丞相，题张巡许远两忠臣庙》	临死不惧，临危不惊，何碍何妨。纵刀锯在前，鼎锅居后，当斯之际，观作寻常。天汉桥头，睢阳城上，两处成名一样香。精忠操，何堪与比，出冶坚钢。江山几见兴亡。野草平原总战场。慨区区忍死，偷生恃宠，欺孤虐寡，敢并遗芳。庙食从今，纲常不弛，功烈何如郭汾阳。千秋下，论二公节义，天地难量。
元	杨维桢	《白翎鹊辞》	白翎鹊，西极来。金为冠，玉为衣。百鸟见之不敢飞，雄狐猛虎愁神机。先帝亲手鞲，重尔西方尔。海东之青汝何为？下攫草间雉兔肥，奈何猛虎雄狐狸。白翎鹊，来西极，地从翼旋山目侧。边风朔气劲折胶，材官猛箭与之敌，黄狼紫免不余力。须臾白雪轻，一举千仞直，驾鹅洒血当空掷。金头玉颈高千尺，千秋万岁逢玉食。
元	马钰	《满庭芳 寄长安王姑》	奇哉慧剑，无影无形。纯钢斩铁截钉。劈碎恩山，斫断爱欲尘情。剿除三尸六贼，不须弹、神鬼皆惊。常把握，镇龟蛇二物，足下安宁。此剑人人皆有，但专心向道，自显功能。更以常清常静，涤刃光明。自然通玄通妙，又何愁、性不灵灵。功行满，也须当，须去蓬瀛。
元	杨维桢	《王孝子祥》	王孝子，魏三公。雀入幕，鲤入冰。孝子可移臣子忠，而况三老北面天子尊辟雍。何司徒，荀仆射，九锡王前相率拜。孝子龙钟亦长揖，爵级同升在三太。三太何足尊，不若犍为李孝孙。
元	丘处机	《清心镜》	鬼神擒，鞭挞跪。愁开眼，强欲思量巧计。当头把业镜高悬，那冤家怎讳。拔舌剜心酬快意。全不似旧日，馨香美味。三涂任百毒陵迟，再生。
元	杨维桢	《邯郸美人》	裙翻柳脚垂青空，水花吹乱秋芙蓉，须臾气喘如渴虹。如渴虹，索银瘿；转辘轳，饮金井。
元	王处一	《苏幕遮 徐公问因果》	守灵芽，搬瑞果。七宝金莲，应结长生果。无作无为成道果。出离凡笼，决证真仙果。老来修，难成果。透漏真元，败坏只园果。拍手空回没因果。譬似无常，速炼全真果。
元	元好问	《杏花杂诗》	袅袅纤条映酒船，绿娇红小不胜怜。长年自笑情缘在，犹要春风慰眼前。
元	张之翰	《感皇恩 立春日，次赵  堂大中韵》	何处鸟飞来，一声清晓。报我东君已来了。青阳歌罢，又是一番春早。冷宫庭户里，才知道。千里归心，六年愁抱。不觉朱颜镜中老。故园茅屋，依旧白云深绕。有谁曾占却，西岩好。
元	王哲	《阮郎归 咏纸衣》	蔡伦助造阮郎归。於身显纸衣。新鲜洁净世间稀。隔尘劳是非。琼表莹，玉光辉。霜风力转微。寒威战退达天机。白云自在飞。
宋	何宏中	《述怀》	马革盛尸每恨迟，西山饿踣更何辞。姓名不到中兴历，付与皇天后土知。
元	卢挚	《鹊桥仙 浙省李参政燕予杭之白塔寺，南庑乐》	，遂醺然而归。翌日，载酒西湖，春宴已伺於舟中矣。大参公谓邓不可无江山画图，楼台烟雨。满意云间金缕。饶他苏小更风流，便怎似、贞元旧谱。西湖载酒，薰南清暑。弭棹芙蓉多处。醉扶红袖听新声，莫惊起。
元	元好问	《氵隐亭》	春物已清美，客怀自幽独。危亭一徘徊，翛然若新沐。宿云淡野川，元气浮草木。微茫尽楚尾，平远疑杜曲。生平远游赋，吟讽心自足。朅来著世网，抑抑就边幅。人生要适情，无荣复何辱。乾坤入望眼，容我谢羁束。一笑白鸥前，春波动新绿。
元	王吉昌	《江梅引》	黄裳元吉纵金风。击疏桐。退残红。万物归根，祖意证圆空。兀兀时当明西令，黄菊绽，秋香满玉丛。登高圣会兴无穷。燕金翁。聚仙童。爽气盈襟，沉寂内灵通。高傲无为真自乐，显本体，振巍巍，万古雄。
元	马钰	《踏云行》	偶尔心明，自然灵感。宝珠出入骊龙颔。真常常应显昭彰，性通通达无昏暗。处世悭贪，则吾岂敢。袍共敝而无憾。争名竞利我输君，眠云。
元	智久	《鹧鸪天 赞亨公 泰山志卷十八，载长清县灵严》	气象轩昂忠政多。轻财重事无如他。僧堂全管数千贯，移塔舍钱念百过。无缝罅，妙祥和。佳声浩浩占高科。旌明行业人称赞，延永芥城拂劫。
元	李治	《摸鱼儿 同上》	为多情、和天也老，不应情遽如许。请君试听双蕖怨，方见此情真处。谁点注。香潋滟、银塘对抹胭脂露。藕丝几缕。绊玉骨春心，金沙晓泪，漠漠瑞红吐。连理树。一样骊山怀古。古今朝暮云雨。六郎夫妇三生梦，肠断目成眉语。须唤取。共鸳鸯翡翠、照影长相聚。西风不住。恨寂寞芳魂，轻烟北渚。凉月又南浦。
元	徐再思	《梧叶儿》	山色投西去，羁情望北游，湍水向东流。鸡犬三家店，陂塘五月秋，风雨一帆舟。聚车马关津渡口。
元	刘志渊	《望蓬莱》	涉尘客，念念苦贪饕。挂壁飞猱心纵乐，战风劣马意徒劳。熟境恣煎熬。甘执苦，心事冗如毛。争似劈摧情扰扰，且甜耕道乐陶陶。生死路能。
元	侯善渊	《长思仙》	慧刀呈。斩三彭。处正贞廉绝爱情。恬然守素瑛。眼明明。道盈盈。碧海繁丹华现玉清。澄澄一点星。
元	马钰	《苏幕遮 赠李哥缘再要出家》	李先生，难舍俗。出去还来，坏了昆山玉。覆水重收弦断续。一事无成，惹得空捞漉。悔前非，明性烛。火灭烟消，心上休怀毒。欲与马风闲厮逐。直待年深，看透伊心腹。
元	王冕	《会友》	昨夜朔风吹地动，起看长剑雪花明。读书空堕英雄泪，得酒时浇磊块情。相见抵须言客况，论交殊不愧前盟。汉家四海承平久，何必区区论贾生。
元	张野	《沁园春 为杜左丞寿》	勇退归来，一担乾坤，十年息肩。柰东山安石，岂容高卧，洛中司马，须再调元。车拥蒲轮，杖扶灵寿，琴瑟更张为解弦。人都道，果功成霖雨，泽润无边。河汾闲气生贤。算甲子、才同绛县年。更太公八十，出膺熊虎，武公九十，入戴貂蝉。梅信春香，槐阶日暧，数到庄椿岁八千。持杯寿，寿文章宰相，廊庙神仙。
元	元德明	《好事近 次蔡丞相韵 中州乐府》	梦破打门声，有客袖携团月。唤起玉川高兴，煮松檐晴雪。蓬莱千古一清风，人境两超绝。觉我胸中黄卷，被春云香彻。
金	元好问	《横波亭》	孤亭突兀插飞流，气压元龙百尺楼。万里风涛接瀛海，千年豪杰壮山丘。疏星澹月鱼龙夜，老木清霜鸿雁秋。倚剑长歌一杯酒，浮云西北是神州。
元	李齐贤	《木兰花慢 书李将军家壁》	将军真好士，识半面、足吾生。况西自岷峨，北来燕赵，并辔论情。相牵挽，归故里，有门前稚子候渊明。对酒欢酣四坐，挑灯话到三更。高歌伐木鸟嘤嘤。怀抱向君倾。任客路光阴，欲停归骑，更尽飞觥。人间世逢与别，似浮云聚散月亏盈。但使金躯健在，白头会得寻盟。
元	原妙	《威仪辞》	山中住。黯淡云无数。誓相去，共守无生路。
元	杨维桢	《奉使歌，美答理麻氏也》	皇帝五年秋，皇华遣使行九州。皇明明见万里外，犹恐阴噎生蜉蝣。奉使代天明，四目达九幽。假天喜怒私恩仇，欺皇明，是非一逆海倒流。其中答理子，西边托周游。西边有鸟其名为休留，复有老狐九尾而九头，扇妖作怪呼匹俦。朘我赤子血，上敝十二旒。力大泰山不可拔，答理子，一触泰山折之如不周。呜呼汉有张纲，卫有吏酋，元有答理，足追前猷。太史笔，不贬褒，我作歌诗继春秋。
元	云阳子	《满江红 呜鹤余音卷一》	竖起空拳，休着相、秤是铁。敢承当时要，丈夫刚烈。古佛拈花微微笑，今时几个齐腰雪。叹杜鹃、啼得血流枝，谁知切。哑人梦，难分别。耳聋汉，偏解说。有孤峰顶上，木人饶舌。鸟乌噪猿啼谈不二，松风涧水真玄泄。这机关打破看寒空，家家月。
元	王冕	《次古诗韵 其四》	蔽体可结叶，充肠难饭沙。风尘无日定，朋友各天涯。既有杯中物，那愁上华。古今归一笑，放旷是无家。
元	王吉昌	《满江红慢》	志士穷元，凭决裂、豁开尘网。务理神、和畅真素、内纯恬养。一气氤氲成造化，九宫上下通来往。运三光、临照晃乾坤，华英长。金光灿，心灯朗。常清净，绝阿党。尽头头能显，劫来形像。非外非中真境露，不生不灭通天爽。已虚空、打破脱轮回，遐龄享。
元	尹志平	《道无情 别蔚州道众》	十月蔚罗行化。去送来迎车马。和气满山川。教风传。别后何时再遇。唯愿各心开悟。功积要三千。化灵仙。
元	管道升	《我侬词》	你侬我侬，忒煞情多，情多处，热如火。把一块泥，捻一个你，塑一个我。将咱两个，一齐打破，用水调和。再捻一个你，再塑一个我。我泥中有你，你泥中有我。与你生同一个衾，死同一个槨。
元	陆文圭	《减字木兰花慢 和心  春雪词》	怪东风太早，未灯夕放琼花。是何处瑶姬，来看玉树，光彩交加。人但知三白，喜新年、天意荐休嘉。肯念兵屯北塞，谁上表，贺南衙。西斜日影帘牙。又被黑云遮。叹病骨支离，别怀萧索，空负年华。鳌山已成春梦，归去来，空谷卧烟霞。却笑昌黎才子，浪吟逐马随车。
元	元好问	《江城子 嵩山中作》	众人皆醉屈原醒。笑刘伶。酒为名。不道刘伶，久矣笑螟蛉。死葬糟丘珠不恶，缘底事，赴清冷。醉乡千古一升平。物忘情。我忘形。相去皇，不到一牛鸣。若见三闾凭寄语，尊有酒，可同倾。
元	许有孚	《摸鱼子》	买陂塘旋栽杨柳，不妨三月农务。溪翁走报新痕涨，昨夜西山雷雨。将没渚。有复道双洲，缭绕通孤屿。黄鹂对语。正春色暄妍，物华明媚，好在浴沂趣。天涯路。芳草茫茫如许。蛮笺难写心吕。碧云冉冉春波绿，都是相思情句。花共醑。似梅与山，臭味曾同谱。堤阴树古。要乱絮漫空，柔条蘸水，慎勿折樊圃。
元	杨维桢	《十月六日，席上与同座客陆宅之、夏士文及主》	新泼葡萄琥珀浓，酒逢知己量千钟。犀盘箸落眠金鹿，雁柱弦鸣应玉龙。紫蟹研膏红似橘，青虾剥尾绿如葱。彩云吹散阳台雨，知有巫山第几重？
元	梁寅	《旅舍》	寥阔山林迹，凄凉江海情。巴歌从客好，楚服为人轻。把剑秋风起，忧时白发生。黄金虽所贵，未敢论纵横。
元	马钰	《凤栖梧》	物外逍遥修九九。慕乐清贫，寂净无中有。不谒侯门常内守。脱离天地人三彀。子午门封真卯酉。白虎青龙，对凤频哮吼。佛面婴儿披锦绶。
金	元好问	《过晋阳故城书事》	惠远祠前晋溪水，翠叶银花清见底。水上西山如挂屏，郁郁苍苍三十里。中原北门形势雄，想见城阙云烟中。望川亭上阅今古，但有麦浪摇春风。君不见，系舟山头龙角秃，白塔一摧城覆没。薛王出降民不降，屋瓦乱飞如箭镞。汾流决人大夏门，府治移著唐明村。只从巨屏失光彩，河洛几度风烟昏。东阙苍龙西玉虎，金雀觚棱上云雨。不论民居与官府，仙佛所庐余百所。鬼役天才千万古，争教一炬成焦土。至今父老哭向天，死恨河南往来苦。南人鬼巫好（礻几）祥，万夫畚锸开连岗。官街十字改丁字钉破并州渠亦亡。几时却到承平了，重看官家筑晋阳。
元	牧常晁	《临江仙》	促取一年中日月，来归片刻之中。坎离交媾虎龙通。三花时就鼎，一霎现神功。满地黄芽白雪，辉腾南北西东。二弦合甲庚同。骊珠初出水，焰慧自烧空。
元	王哲	《豆叶黄》	奉报英贤，早些出路。卜灵景，清凉恬淡好住。开阐长生那门户。便下手修持，真功真行，真性昭著。姹女骑龙，婴儿跨虎。把珠玉琼瑶，颠倒换取。正是逍遥自在处。结一粒明珠，金丹金镜，金耀攒聚。
元	梵琦	《渔家傲》	听说娑婆无量苦。横遭狱讼拘官府。大杖击身疮未愈。重鞭楚。血流满地青蝇聚。牒诉纷纷皆妄语。无人敢打登闻鼓。天上群仙司下土。能轻举。何时一降幽囚所。
元	郭翼	《无题和袁子英》	紫殿长杨满路尘，骊山荒草没麒麟。伶玄作传追飞燕，李白歌辞忤太真。舞袖夜虚金掌月，香囊魂坠紫丝茵。可怜倾国倾城曲，一度秋风一怆神。
元	王处一	《满庭芳 因福山县王远村北丹灶山道友聚话，》	间空中忽有报应，遂作丹灶为冈，清洋蟠绕，昔居王远家庄。八山耸翠，四水聚贤良。五彩祥云覆罩，三天上、仙韵琅琅。金童报，九霄传送，无外我容光。空生初请问，真如善应，大法空王。演苦空般若，左右圆方。立教分乘引度，通十地、诸圣藏岁。虚空里，希夷大道，洗劫永无疆。
元	方行	《杨柳词（二首）》	曲江南陌乱垂烟，勾引春风入管弦。惆怅几株憔悴尽，与人长系别离船。
元	杨维桢	《吴咏十章用韵复正宗架阁》	地行仙子杨权家，曾降山中萼绿华。三十六桥明月夜，苏州城里有璚花。
元	杨维桢	《小游仙（八首）》	青旄节卫翠云轩，按部东行过赤城。龙女遗珠鸡卵大，结为双佩赐方平。
元	郭翼	《漫兴（九首）》	广平梅词吐清婉，惠连《雪赋》映婵娟。况有文章兼二美，吕家亭子得无传。
元	刘秉忠	《鹧鸪天》	垂柳风边拂万丝。春光照眼惜花枝。凤城好景谁来赏，忙杀悠悠世上儿。歌近耳，酒盈卮。十分劝饮欲推辞。人生休听渔家曲，一日风波十二。
元	马需庵	《西江月 调张季良文会馆》	未要花枝照眼，且教尊酒扶头。人生佳处好迟留。放我论文会友。赢得清时无事，算来白甚闲愁。百年日月水东流。少壮几时回首。
元	王处一	《踏云行》	一得冲和，重观幽胜。乌飞兔走交相应。化成天理任纵横，丹炉万道金光迸。开度诸天，祝邀真圣。升腾发显如如性。福生无量见元初，这回。
元	吴西逸	《雁儿落带过得胜令》	春花闻杜鹃，秋月看归燕。人情薄似云，风景疾如箭。留下买花钱，趱人种桑园。茅盖三间厦，秧肥数顷田。床边，放一册冷淡渊明传，窗前，抄几首清新杜甫篇。
元	陆仁	《漫兴一首奉呈玉山》	萱草葵花五月繁，清游频过辟疆园。艰危避贼愁仍绝，感激逢君思欲骞。信有谗人如巷伯，岂无佳士报平原。坐深池阁偏幽寂，更浣寒泉为涤烦。
元	汪克宽	《题李营丘画骊山老姥赐李密火星剑图》	蒲山锐额千牛客，蒲鞯跨犊行无迹。挂角青编一束书，梦对重瞳意相得。昆吾宝剑三尺水，火星炯炯精光起。花冠仙姥授神奇，拜起仓皇惊更喜。巩南歃血盟玉盘，龙舟锦缆诛疵瘢。折简唐公结昆弟，威凌六月严霜寒。岂知不学万人敌，雄才空觉乾坤窄。九卿裂地藏雕弓，稠桑土蚀铜花碧。岧峣古树苍玉林，丹崖惨澹霾轻阴。龙津欻忽风云化，未须感慨荆轲心。
元	元好问	《朝中措 寄杨漕》	秋鸿社燕偶相逢。鞍马又西东。孤负水南三月，安排万紫千红。旧游新梦，绿波南浦，黄叶西风。任是麒麟阁上，争如鹦鹉杯中。
元	刘因	《清平乐》	青天仰面。卧看浮云卷。苍狗白云千万变。都被幽人窥见。偶然梦到华胥。觉来花影扶疏。窗下鲁论谁诵，呼来共咏风雩。
元	梵琦	《渔家傲》	听说娑婆无量苦。星分海角船居户。东望扶桑朝日吐。迷洲渚。炮车云起青天雨。卸却云帆停却橹。打头风急鲸鱼舞。滚滚潮声喧万鼓。愁肝腑。遭逢患难谁依怙。
元	刘处玄	《望蓬莱》	形如鹤，性耀似孤云。自在空中无挂碍，来来去去意无尘。世外乐天真。大成拜，三教理超群。结就丹阳蓬岛去，仙乡别有洞天春。道象古今。
元	谢应芳	《忆王孙》	齐云一炬起红烟。顷刻烟销事已迁。折戟沉沙月烂船。问祈连。安得。
元	杨维桢	《小临海曲（十首。一名《洞庭曲》）》	道人铁笛响，半入洞庭山。天风将一半，吹度白银湾。
元	尹志平	《凤栖梧》	世事无涯何日了。争似忘机，学我归山早。山下林间常独笑。人心未悟谁能到。终日忘言人悄悄。暮去朝来，更没闲烦恼。惜取真阳身内宝。
宋	释原妙	《偈颂六十七首》	布袋头开，喂驴喂马。要骑便骑，要下便下。若到江西湖南，撞著焦尾大虫，切莫道在西峰度夏。
元	杨维桢	《三阁词四首》	江南龙虎气，楼阁照金银。望见长安道，不知尘污人。璧月几时缺？玉枝几时枯？阁中连理伴，夜笑素娥孤。昨夜韩擒虎，将军奏凯回。井中人不死，重带美人来。脂塘干辱水，璧月破清秋。五佞诛新国，江郎尚黑头。
元	梵琦	《渔家傲》	听说西方无量乐。一闻妙道忘知觉。胸次不留元字脚。真标客。光明遍界红轮赫。鹏翅展开沧海窄。谁能更问篱边雀。多少凡毛并圣角。都拈却。尘尘刹那归无着。
元	朱唏颜	《八声甘州 题西山爽气楼》	向青泥坊底午桥边。新买屋三间。有嘉蔬半席，修篁数个，分占宽闲。着取层梯直上，阑出高寒。不见终南径，惟有西山。门外红尘似海，待抽手板，同拟君看。对熏沪茗碗，扪虱纵雄谈。笑当年、多情王粲，赋终非吾土，泪空弹。任俗子卧之楼下，那许跻攀。
元	杨维桢	《西斋诗》	物生于东，城于西兮。有信有屈，物不齐兮。彼向而笑，嗔为迷兮。惟古有道，物不群兮。大东之西，孰我宾兮？我所思兮，西方之美人兮。
明	楚石梵琦	《燕京绝句（八首）》	飞鸾不与凤为俦，养子黄金屋上头。山雀野鸡俱入馔，此禽巢稳独无忧。
元	邵亨贞	《江月晃重山 中秋客》	碧树天香带露，朱楼翠袖欹寒。夜深人醉碧阑干。玲珑影，长是隔帘看。又见庭前素魄，何堪镜里朱颜。十年一梦此身闲。西窗悄、诗兴颇相。
元	许有壬	《摸鱼子》	买陂塘旋载杨柳，眼中已办归务。柳成修干莲成实，均沐老天恩雨。怜小渚。敢气象侵陵，海上神仙屿。神仙有语。任涓滴蹄涔，茫洋鲸浪，各自适归趣。星星鬓，镜里衰容如许。西风又动商吕。九原宋玉悲何及，付与短歌长句。瓢泛醑。纵不到箕山，也是曾通谱。由今视古。看昼锦堂前，霜天老月，千载照韩圃。
明	王逢元	《和人无题（二首）》	两日闲心梦里宽，一春花事雨中残。垂杨不解青丝结，明月先亏白玉盘。琴调思长和泪鼓，镜铜衰尽带愁看。频过女伴颠狂甚，故着罗裙刺合欢。
元	王蒙	《姑苏怀古（和陈惟寅韵）》	崔嵬灵岩山，突兀姑苏台。具区若明镜，曾照西子来。玉容今寂寞，苍海飞尘埃。
元	王丹桂	《玉炉三涧雪 赠显异观王后堂》	欲觅修行捷路，无令马劣猿颠。头头物外绝萦牵。问甚龟蛇相缠。常使灵台莹莹，自然真息绵绵。个中仙子貌婵娟。便是本来头面。
宋	释原妙	《偈颂十二首》	者个，争得那个。既得那个，忘却者个。
元	王恽	《浣溪沙》	旅馆灯青夜色曛。据床谈剧作春温。胸中云梦入雄吞。清议素高乌府月，秋霜低厌涨江云。吴山山下惜轻分。
元	王哲	《苏幕遮 劝化诸弟子》	兄弟懑，安脚手。擘破微尘，跳出三山口。月出东方日入酉。?耀明星，三个相随走。气传清，神运秀。两脉通和，真行真功就。冲上晴空光猛透。方显无为，始见归无漏。
元	李俊明	《瑞鹤仙 沁南守刘巨源诞节十月十五》	人生为郡乐。推拯俗仁怀，济时英略。和风散莲幕。把功名一事，暂宜高阁。兴来自酌。要酒浇、胸次磊落。比月中玉兔，别有长生，安心是药。休错。早还识破，一梦南柯，宦情渐薄。北山素约。试回首、千岩万壑。况竹林当日，七贤游处，物外骖鸾驾鹤。在烂柯局畔樵人，看君下著。
元	王冕	《清明后日》	旅游忽过清明节，百感中来与愿违。杨柳亭台春寂寂，杏花村落雨霏霏。青山对面人何在？白发倚门身未归。薄暮登高重惆怅，岂因萧飒故山薇？
元	白朴	《西江月 渔父》	世故重重厄网，生涯小小渔船。白鸥波底五湖天。别是秋光一片。竹叶醅浮绿酽，桃花浪溃红鲜。醉乡日月武陵边。管甚陵迁谷变。
元	元好问	《朝中措 綦君美东海名家，大父内翰海陵朝以》	，尝令湖城，晚得儿子古桂，因为赋此添盆瓣喜万家传。满意掷金钱。仙果休嗔生晚，灵椿最得春偏。隆颅犀角，丹砂一指，玉润松坚。看取翰林枝叶，却如东海当年。
元	王冕	《冀州道中》	我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时可能苏？饮泣不忍言，拂袖西南隅。
元	王哲	《渔家傲》	跳出凡笼寻性命。人心常许依清静。便是修行真捷径。亲禅定。虚中转转观空迥。认得祖宗醒复醒。红红赫赫如金定。渐渐圆明光又莹。通贤圣。无生路上长端正。
元	王＊	《沁园春 龙》	静藏深渊，动游碧落，灵妙潜通。遇时至神知，乘阳便起，雷轰电制掣，雾霭云从。展尾昂头，穿山透石，一举冲霄气势雄。神威烈，把黄河倒卷，白浪翻空。须臾霖雨漂洪。却都在天瓢一滴中。发通身火焰，飞光走焰，山精鬼怪，绝迹潜踪。变化无方，去来无碍，自得乾坤造化功。功成后，但归心明主，永效年丰。
元	元好问	《寄刘继先》	清霜茅屋耿无眠，坐忆分携一慨然。楚客登临动归兴，谢公哀乐感中年。凄凉古驿人烟外，迤逦荒山雪意边。千树春风水杨柳，待君同系晋溪船。
宋	赵功可	《曲游春》	千树玲珑罩，正蒲风微过，梅雨新霁。客里幽窗，算无春可到，和愁都闭。万种人生计。应不似、午天闲睡。起来踏碎松阴，萧萧欲动疑水。借问归舟归未。望柳色烟光，何处明媚。抖擞人间，除离情别恨，乾坤馀几。一笑晴凫起。酒醒後、阑干独倚。时见双燕飞来，斜阳满地。
元	刘因	《朝中措 贺廉侯举儿子》	金张家世费貂蝉。七叶待中冠。若就诗家攀例，生儿合唤添官。凭谁寄语，廉泉父老，斗酒相欢。今岁孙枝新长，甘棠消息平安。
元	白朴	《满庭芳 屡欲作茶词，未暇也。近选宋名公乐》	四首，大概相类，互有得失。复杂用元（原作无，兹据丁钞本改）寒删先韵，而语意若有不伦。仆不揆，斐合三家奇句，试为一首，必有能辨之雅燕飞觞，清谈挥麈，主人终夜留欢。密云双凤，碾破缕金团。品香泉味好，须臾看、蟹眼汤翻。银瓶注，花浮兔碗，雪点鹧鸪斑。双鬟。微步稳，春纤擎露，翠袖生寒。觉清风扶我，醉玉颓山。照眼红纱画烛，吟鞭送、月满银鞍。归来晚，芸窗未寝，相伴小妆残。
元	吴存	《摸鱼儿 赋潮》	定何人、鞭蛟笞蜃，尽驱山石填海。海波坌涌三千丈，蓬峤落翻鳌背。天昼晦。似睢水、扬沙汉楚三军溃。东皇翠盖。遣海若摇旌，冯夷击鼓，彷佛一时会。初发处，练白海门如带。须叟雪岭天界。朝生暮落何时了，几度越成吴坏。君莫怪。这莫有、至生呼吸乾坤外。白鸥自在。待日落潮平，游人归尽，飞过富阳濑。
元	元好问	《水龙吟》	汉家金粟堆空，玉花惊见天池种。并州画角，回肠凄断，清霜晓弄。世事浮云，白衣苍狗，知谁搏空。恨北平老守，南山夜猎，风雨暗，貂裘重。总道烟霄失路，意平生、依然飞动。高城置酒，汾流澹澹，无言目送。宝剑千金，尽堪倾倒，玻璃春瓮。问波神剩借，横江组练，挽青丝梦。
元	曹伯启	《水龙吟 用史药房韵》	匆匆沙际春归，草如绶带交加翠。白云缥缈，四年相望，季鹰归未。拘束微官，踉跄俗状，较人间气。想颠鸾倒凤，天公不管，谁会，空中意。自要看时拨置。问谁家、小栏堪倚。云间公子，为谁邀致，愁怀一洗。红玉擎杯，朱弦理调，偶然成醉。又门前俗事，催人上马，不堪凝睇。
明	王九思	《独坐》	花林春昼寂，独坐意萧然。园蝶浮暄景，山禽下暝烟。白头慵拭镜，浊酒不论钱。自酌邀明月，徘徊益可怜。
元	王哲	《渔父咏 闲题》	生死轮回何太速。改颜换百人难识。有个风狂常自足。常自足。逍遥处处孤眠宿。愁煞诸公欢折哭。恰如堂下三间屋。屋底你咱烦恼黑。烦恼黑。堂中我且燃灯烛。
元	宋远	《意难忘 同滕玉霄、周秋阳、刘尚友、萧高峰》	，感意气之相期，转羽移宫，写情词以为别。托光华之日月，纵挥洒之云烟，岂无知言，为我回首。以重与细论文为韵，题樟镇华光阁读志别。分鸡犬云中。笑种桃道士，虚费春风。山城看过雁，春水梦为龙。云上下，燕西东。久别各相逢。向夜深，江声浦树，灯影渔篷。旧游新恨重重。便十分谈笑，一样飘蓬。元经摧意气，丹鼎赚英雄。年未老，世无穷。春事苦匆匆。更与谁，题诗药市，沽酒新丰。
元	杨维桢	《双飞燕调》	玉无瑕，春无价。清歌一曲，俐齿伶牙。斜簪鬀髻花，紧嵌凌波袜，玉手琵琶弹初罢。怎教他，流落天涯，抱来帐下；梨园弟子，学士人家。
元	谢应芳	《满庭芳 熊元修席上次韵》	尘拂风生，熏炉烟袅，剧谈天上人间。冯夷击鼓，白凤舞昆山。惊倒五陵年少，听三老、角鸣湍。江南好，梅前菊后，天气带微寒。客来虽话别，重歌旧曲，不是阳关。笑闲云似我，时去时还。最喜烽烟尽息，青天净、一镜团团。重来也，寻盟鸥鹭，访竹问平安。
元	杨维桢	《骊山曲》	骊山郁崔嵬，宫阙金银开。月生硔鹊观，云绕凤凰台。宫中红妆子，调笑春风媒。青鸟衔巾去，乳鹿巡花来。天王太白次，仓玉金粟堆。石马动秋色，羌枝连暮枝。只今瑶池水，八骏渴生埃。
元	王冕	《素梅 其六》	江南十月春色早，处处梅花当水开。玉笛一声霜不小，满天明月鹤飞来。
元	王冕	《赠蒋清隐》	门外好山千万重，翠涛百顷罗云松。细水幽回杂花远，三径修竹来秋风。灵籁泠泠动清操，世外红尘飞不到。白月流光抱石台，高人潇爽长吟啸。起居闲闲趣有余，看山看水还看书。木瓢满酌示真率，不知轩冕为何如？太华终南青未了，北山移文为谁道？君不见孤竹夷齐久寂寥，首阳薇蕨今荒草。
宋	释原妙	《偈颂六十七首》	一年已减五日，光影如驹过隙。直须如救头然，切莫随情放逸。夜来一雨雪消鎔，万叠青山如洗出。
元	侯善渊	《诉衷情》	太虚寥廓杳无涯。元混中华。回眸斡旋鼎鼐，玉液泛金砂。辉神彩，迸光霞。晃琼葩。云收波渺，海净天空，广漠之家。
元	宋＊	《木兰花慢 题蛾眉亭 善作眉妩》	唤山灵一问，螺子黛、是谁供。画婉变双蛾，蝉联八字，雨澹烟浓。澄江婵娟玉镜，尽朝朝暮暮照娇容。只为古今陈迹，几回愁损渠侬。千年颦蹙漫情钟。惨绿带云封。忆赏月天仙，然犀老将，此恨难穷。持杯与、山为寿，便展开、修翠恣疏慵。要似绛仙媚妩，更须岚霭空蒙。
元	马钰	《无梦令》	泼杀无明业火。保守炉中水火。固养本根源，决要水中生火。生火。生火。便是山侗真火。
元	王恽	《木兰花慢》	叹西山归客，又愁里，过清明。记幕燕巢倾，朝堂人去，往事堪惊。行藏固非人力，顿尘缨、终愧草堂灵。潘岳无间可赋，渊明何地堪耕。汉家一论到书生。六合望澄清。甚楼上元龙，山中宰相，何止虚名。当年卧龙心事，尽羽毛、千古见青冥。憔悴中堂故吏，醉来老泪纵横。
元	刘秉忠	《木兰花慢 混一后赋》	望乾坤浩荡，曾际会，好风云。想汉鼎初成，唐基始建，生物如春。东风吹遍原野，但无言、红绿自纷纷。花月流连醉客，江山憔悴醒人。龙蛇一屈一还伸。未信丧斯文。复上古淳风，先王大典，不贵经纶。天君几时挥手，倒银河、直下洗嚣尘。鼓舞五华鸑鷟，讴歌一角麒麟。
元	王哲	《西江月》	堪叹一灵真性。得来笑杀惺惺。不烧香火不看经。走入这条捷径。便把那人喝定。今朝说与叮咛。西江月里最分明。堪用家风清莹。
元	王寂	《水调歌头 上南京留守》	圣世贤公子，符节镇名邦。褰帷一见丰表，无语已心降。永日风流高会，佳夕文字清欢，香雾湿兰?四座皆豪逸，一饮百空缸。指呼间，谈笑里，镇淮江。平安千里烽燧，卧听报云窗。高帝无忧西顾，姬公累接东征，勋业世无双。行捧紫泥诏，归拥碧油幢。
元	张翥	《忆秦娥》	金杯侧。东风易醉多情客。多情客。送君南浦，送春南陌。落花巧妒罗裙色。舞红变尽休轻拆。休轻拆。待他归看，旧时宽窄。
元	刘志渊	《万年春》	活计安闲，日日风月为真宰。心无挂。静听猿啼，似诉无生话。一味清凉，眼底无纤芥。光明大。内外辉辉，如托虚空界。
宋	释原妙	《又示徒》	工夫果的有真疑，动静寒暄总不知。枕子蓦然开口笑，钵盂左足右孛跳上须弥。
元	许有壬	《沁园春 赋鹤奴，次马明初韵》	顶有丹砂，服具玄明，云胡作奴。想风霜搏击，不如一鹗，
元	欧阳玄	《渔家傲》	十月都人家旨蓄。霜菘雪韭冰芦菔。暖炕煤炉香豆熟。燔獐鹿。高昌家赛羊头福。貂袖豹祛银鼠。美人来往毡车续。花户油窗通晓旭。日寒燠。梅花一夜开金屋。
元	梁寅	《玉蝴蝶 丙午元夕》	霁景烟霞五色，黄金柳袅，碧玉桃开。再观升平气象，处处春回。且追随、村歌里巷，休耽恋、绮席楼台。独徘徊。人看月上，月趁人来。因怀。金陵旧曾游玩，御街灯火，远照秦淮。胜友同欢，醉听箫鼓闹春雷。几年间、风驰云往，千里外、水复山回。是仙才。飙轮许借，重访蓬莱。
元	王冕	《山中杂兴 十六》	贫居得幽僻，世事不相关。诗思多因雨，闲情独爱山。落花随水去，孤鹤望人还。最喜神清健，年来酒量悭。
元	刘秉忠	《桃花曲》	茸茸芳草，漫漫长路，匆匆行李。佳人在何许，渺云山千里。莫惜千金沽一醉。道刘郎、不宜憔悴。春归寂寞语，恨桃花流水。
元	赵秉文	《满江红 上清宫蜡梅 永乐大典二千八百十二梅》	杰观雄楼，相照映、此花幽独。谁解识、蕊珠仙子，道家装束。蜡蒂紫苞融烛泪，檀心浅晕团金粟。渐蜂儿、展翅上南枝，风掀绿。落落伴，湖心玉。萧萧映，坛边竹。记月痕、曾上小阑干曲。输与能诗潘道士，梦为蝴蝶花间宿。向夜深、霜重不胜寒，骑黄鹄。
元	张雨	《凤凰台上忆吹箫箫 和欧阳彦珍催桂》	桂影团团，小山丛底，今年特地收香。早阵风阵雨，频掩西窗。一翦辟寒金碎，甚教人、长想容光。凄凉夜，香篝撤去，孤负华堂。金菊芙蓉，尽未怕换叶移根，多少思量。纵素娥老去，肯便相忘。怪得探芳秋蝶，向翠阴深处回翔。非迟暮，一枝折得，留待仙郎。
元	刘敏中	《最高楼 又前韵》	江风远，吹皱翠罗漪。山绕似重围。连延花枝香成阵，坡陀垅亩绿如畦。个中间，吾受者，一尘兮。君不见花间偏爱月。又不见山阴偏喜雪。搴杜若，载辛夷。东篱日落悠然坐，舞雩春暖咏而歌。此何人，千万古，
元	邵亨贞	《河传 戊戌岁暮，吴中客楼夜思》	楼迥。人静。雨摇灯影。梦绕天涯。路赊。水边小梅开几花。人家。酒旗何处斜。客路冰霜惊岁晚。情绪懒。长是念疏散。小溪滨。犹有春。故人。几时相见频。
元	侯善渊	《长思仙》	默然澄。湛然清。昼夜三光性自盈。头头物外明。道无形。育神灵。透海穿山混杳冥。真人出世程。
元	姜＊	《鹧鸪天 是岁九日陪御史中丞来游，即席赋鹧》	一代衣冠共胜游。晋阳祠宇若为酬。溪山影里联金勒，箫鼓声中倒玉舟。苍壁秀，锦屏幽。留连一醉也风流。生平适脱一字能如此，不信青山。
元	王结	《满江红 咏鹤》	华表归来，犹记得、旧时城郭。还自叹，昂藏野态，几番前却。饮露岂能令我病，窥鱼正自妨人乐。被天风、吹梦落樊笼，情怀恶。缑岭事，青田约。空怅望，成离索。但玄裳缟袂，宛然如昨。何日重逢王子晋，玉笙凄断归寥廓。尽侬家、丹凤入云中，巢阿阁。
元	王哲	《折丹桂》	气财色酒相调引。迷惑人争忍。因斯染患请郎中，鬼使言，你且尽。不须把脉休频诊，死病今番准。这回须去没推辞，复勾追交贴紧。进来阴府心寒懔。对判官详审。高呼鬼使急，不凌迟，更待甚。镬汤浴过铁床寝。铜汗频频饮。哀声祷告且饶些，后番儿，不敢恁。
元	李俊明	《鹧鸪天 吊李克修 方忧跃马明年事，年四十二》	须信人生足别离。此情惟有落花知。前生有限，去何疑。骑鲸公子赋成时。得从上界真官府，百计招魂不肯。
元	杨维桢	《旦舂词》	儿为王，母为囚，旦舂暮舂无时休。天高地辱日月流，母苦不得从儿游。汉家谋臣张留侯，老人立致商山头。君王轻信羽翼愁，十年身后知安刘，髡钳之人何以留。
元	许有壬	《鹧鸪天》	缕篆烟消月满帘。青绫香减夜寒尖。鹊桥谁驾银河渡，漏应将海水添。天漠漠，恨厌厌。不成怨梦睡空甜。一春多少相思恨，瘦得腰肢分外。
元	王哲	《黄河清》	根固源澄冥锁户，清清坚守深洞。转加温暧，悉屏严凝寒冻。别是风流雅致，顿知得、超升管中。自开悟长生遇，玉花正好拈弄。元初本有真灵，明明处、这回搜见铅汞。便令结成，一粒金丹堪贡。显现祥光瑞耀，更来往、随鸾引凤。十洲三岛神仙喜，庆迎共。
元	梵琦	《渔家傲》	听说娑婆无量苦。凶兵解散还屯聚。昨日为齐今日楚。更奴虏。乾坤毕竟归神武。赵括才疏空自许。强秦用间欺其主。四十万军生入土。悲前古。至今鬼哭长平下。
元	王丹桂	《木兰花慢 中秋》	又中秋届候，日初沈，夜微凉。对烟障云屏，良朋益友，逸兴何长。飙然玉轮宛转，历茫茫、巨浸跃天网。碾破玻璃万顷，洞明三界十方。宜将。火枣交梨，开清赏，胜飞觞。肆雅志幽怀，遐襟旷迹，百虑俱忘。思教风始振，感重阳、隐语示回阳。桂树香传十九，致余极味先尝。
元	杨维桢	《琵琶怨》	蜀丝鸳鸯织锦衾，逻檀凤凰斫金槽。弦抽瓮茧五色毫，双成十指声嘈嘈。冢头青草天山雪，眼中红冰嵬下血。哀弦凄断感情烈，池上蕤宾跃方铁。
元	爱山	《【南吕】四块玉 知足》	两鬓秋，今年后。着甚干忙苦追求？人间宠辱还参透。种春风郑子田，牧青山宁戚牛，倒大来得自由。
元	赵元	《行香子 以上三首见中州乐府》	山拥垣墙。水满溪塘。几人家、篱落斜阳。又还夏也，一霎人忙。正稻分畦，蚕卸簇，麦登场。老子徜徉。闲日偏长。鬓??、只管寻凉。绿阴何处，旋旋移床。有道边槐，门外柳，舍南桑。
元	王礼	《百字令 寿老妻八十 以上二首见麟原后集卷十》	晨看婺女，正流光垂照，耆昌堂里。只为佳人延眉寿，影入玉杯迎喜。莫道春秋，八千八百，玄远都难拟。人生稀也，古来登八能几。眼见绕膝孙枝，烹羊脍鲤。也有些肥美。淡饭恶衣，聊自足、多少何能如你。夫是谪仙，金銮待诏，妻亦寻常比。随缘相守，安贫况是王礼。
元	姚燧	《满江红 送徐大山》	崇仁送行役，回首十周星。因今常武丞去，衣绣记曾经。西北桃源山峻，东北洞庭春尽，浩浩际沧溟。鄂渚玉薪米，连月雨冥冥。天气佳，殊未暮，莫扬。便令绾印迟上，谁夺老槐听。一语嗟卑乌用，览镜还宜自重，如此鬓毛青。轩冕暮涂看，驭日与鞭霆。
元	李孝光	《饮濡须守子衡君宅》	客子东来向西楚，河流兀兀舞轻舠。雪消巢县青山出，雨后焦湖春水高。赖有使君持玉节，未须故旧问绨袍。眼中贺监文章伯，又使时人见凤毛。
元	倪瓒	《听袁子方弹琴》	蕙帐凝夕清，高堂流月明。芳琴发绮席，列坐散烦缨。回翔别鹄意，缥缈孤鸾鸣。一写冰霜操，掩抑寄余情。
元	王吉昌	《黄鹤洞中仙》	性命根基奥。道本阴阳造。孤守灵光一点清，殆失观天道。三盗宜深讨。四象当逆考。夺得乾坤造化权，结就圆明宝。
元	杨维桢	《五父》	灵武储君奋潜邸，飞龙小儿乘势起。大权世袭脱靴翁，从此门生视天子。李五父，黄门郎，中书狡计死张后，西内禁兵移上皇。李五父，唐之悖。天阙不正市曹诛，半夜盗儿偷首骨。呜呼，门生不忍丑，尸磔赐葬隆恩酬定策。
元	姬翼	《太常引》	夜深凝寂月明堂。曳缕返魂香。物我两相忘。恍然在、清微帝乡。眼前今古，世间藏彀，一例尽亡羊。险处不堤防。竞奔走、槐檀战场。
元	姚燧	《小重山 风雨折枝词》	早是清明应候风。势如沧海浪、怒号空。更兼泼火雨冥蒙。如何得、枝上有残红。最惜牡丹丛。晓来吹尽折、教儿童。且为支拄曲兰中。还堪。
元	刘敏中	《清平乐》	繁华敢望。自喜清贫状。老屋三间空荡荡。几册闲书架上。客来或问中庵。平生虎穴曾探。隐几悠然不答，窗间笑指山岚。
元	元好问	《玉楼春》	人间鬓发随秋换。天上月明秋又半。月边仍有女乘鸾，万古与谁期汗漫。天翁苦被闲人管。月好却嫌秋夜短。如何能得夜年长，月也长如今夜。
元	王吉昌	《减字木兰花 右初三日艮偶兑》	山通泽气。乱卷云腾风浪沸。三返炉煎。炽焰炎炎映洞天。奇莲焕吐。五叶香浮霞万缕。信手拈来。捧弄轻便上月台。
元	王逢	《寄桃浦诸故知即事（五首）》	有章掷还太尉阁，有版不受丞相垣。南朝天子许谢病，窃长木石仪鸾园。平生气节诗千首，才非元亚甘刘后。素闻鲁庙铸金人，晚学程门坐泥偶。双平原里庶全归，他日圹铭辞大手。
元	王冕	《感怀》	风花片片减芳春，转首关河气象新。有志谁能口避老，无忧何必去除贫。开楼且喜青山近，钓水多从白鸟亲。闻说长安金紫贵，不奔风雨即红尘。
元	王哲	《减字木兰花》	心低大小。细细搜寻玄里妙。大小心低。酉上为东卯作西。心高火出。走了三田饧与蜜。火出心高。转毂轮回又一遭。
元	丘处机	《瑶台月 劝酒》	浮名浮利。叹今古、悠悠颠倒人泥。茫茫宇宙，多少含灵愚智。尽劳生、终日贪图，竞抵死、奔波沉滞。观乌兔，嗟身世。百年寿，一春寐。虚费。争如满酌，流霞送醉。助四大聊壮神气。辨万化休论富贵。时时访，出谷道人游戏。戏效猖狂、物外高吟。庆滑辣、杯中美味。开怀抱，忘愁系。解其忿，挫其锐。遥致。青松皓鹤，绵绵度岁。
元	许有壬	《琳宫词次安南王韵》	凉入帘帏夜色轻，瑶台添月更虚明。一壶天地浑无迹，只有清风动竹声。
元	王冕	《素梅 其五》	五云缥缈隔蓬莱，仙子吹箫月下回。转首不知春几许，霜花如雪满瑶台。
元	丁鹤年	《海巢》	海上巢居海若降，三山眼底小如矼。已攀若木为华表，更立榑桑作翠幢。蛟室夜光晴烛户，蜃楼秋影冷涵窗。鹪鹩梦断无因到，唯有同栖鹤一双。
元	王哲	《小重山 道友求问》	养性休教起怒嗔。外身须认正，里头真。日施方便做慈因。清凉至，只在气精神。财色莫相亲。自然通大道，觉申申。金丹结就出迷津。登云路，玉洞看长春。
元	姬翼	《粉蝶儿》	嚼蜡尘情，谁知淡然无味。贩何楼、一场儿戏。看成空，浑不懂，梦中身世。谩横陈，使机关、到头何济。省后俱休，寻个久长之计。便收心、破除人伪。远樊笼，捐俗物，洞天嘉致。结云庵，对西山、万峰凝翠。
元	侯善渊	《黄婴儿》	呆老呆老。幻梦惑迷，一生颠倒。甚每日皱着眉儿，把身心作恼。劝汝回头归大道。搜玄微幽奥。炼丹光混入中元，现玉辰容貌。
元	凌云翰	《满江红 咏梨花鸟图》	谁写琼英，空惊讶、年华虚度。依约似、清明池馆，粉容遮路。蝴蝶又来丛里闹，鹪鹩还占枝头语。向东阑、惆怅几回看，愁如许。疑有月，光摇树。疑是雪，香生处。自洗妆人去，凄凉非故。白发宫娃歌吹远，青旗酒舍诗吟古。记黄昏、灯暗掩重门，听春雨。
元	白朴	《念奴娇 壬戌秋泊汉江鸳鸯滩，寄赠。》	露团渐冷，又今年、孤负中秋明月。谁念江干、憔悴我，梦断芙蓉城阙。燕子东归，鸿宾南下，满眼芦花雪。行人何处，也应珠泪凝睫。常记楼上歌声，一尊酒尽，默默无言别。恨杀鸳鸯滩下水，不寄题诗红叶。聚泪鲛绡，画眉螺黛，总在归时节。百年心事，等闲休向人说。
元	程文海	《酹江月 寄寿京山宣慰叔》	岁时荆楚，渺淮海、相望竹林清逸。挂了豸冠归去也，侧耳中郎消息。见说旌旗，行春江上，也报归来日。婵娟千里，如今犹共天北。应是南国甘棠，绿阴新长，未放春风歇。料得清香凝燕寝，兵卫森然画戟。回首尘踪，转蓬未了，又欲驰京陌。浩歌金缕，殷勤遥寄铜狄。
宋	释原妙	《偈颂六十七首》	一阳来复，万物咸新。恭惟盲龟跛鳖，鬼怪妖精。莫问前长后短，大家扶起破沙盆。
元	丘处机	《乌夜啼 戒洗面》	呜呼俗态，行乐恣胸襟。盖论人情，华世度光阴。阴阳反覆，天地有浮沉。福谢殃来，悲痛怎生禁。统年才过，肠胃饱初侵。洗面淘筋，还是竞贪淫。人无远虑，必有祸胎深。祸未萌时，谁解预防心。
元	沈禧	《清平乐 太湖月波》	秋蟾澄皎。影落波心小。三万六千何渺渺。倒浸玉京瑶岛。娥笑倚栏干。素鸾飞处光寒。唤起谪仙同玩，浩歌激碎狂澜。
元	杨维桢	《青虫》	青衣虫，平生读书孝与忠，天子赐第蓬莱宫。东归执笔琼台阙，劝进天平犯天戎。青衣虫，献策海岛计亦穷，刘家军师邮汝容。青衣虫，悔不为白头蠹老死文字中。
元	杨维桢	《贫妇谣》	西家妇，贫失身。东家妇，贫无亲。红颜一代难再得，皦皦南国称佳人。夫君求昏多礼度，三日昏成戍边去。龙蟠有髻不复梳，宝瑟无弦为谁御？朝来采桑南陌周，道旁过客黄金求。黄金可弃不可售，望夫自上西山头。夫君生死未知所，门有官家赋租苦。姑嫜继殁骨肉孤，夜夜青灯泣寒杼。西家妇作顷城姝，黄金步摇绣罗襦。东家妇贫徒自苦，明珠不传青州奴。为君贫操弹修行，不惜红颜在空谷。君不见人间宠辱多反复，阿娇老贮黄金屋！
元	王吉昌	《醉桃源》	暗藏两曜抚坤乾。绵绵细斡旋。扶持来往贯三田。还元五气全。河车运，玉炉煎。炎炎结汞铅。彩霞光衬晃禅天。明明性月圆。
元	马钰	《白观音》	久视长生法，须当万事忘。守心猿易灭，防意马难狂。引虎居龙窟，调龙住虎房。两般成一物，跨鹤赴蓬庄。
元	王逢	《杂题（三首）》	洄塘昨夜绿波增，偶策交州鬼面藤。一雨百花香洗尽，流春矼上立鱼鹰。
元	谭处端	《望蓬莱》	全真妙，无我亦无人。无作无为绝视听，谦和柔弱没疏亲。寂寞守清贫。玄玄处，得得好良因。一点无生真自在，湛然常寂本来真。功满列仙。
元	许桢	《摸鱼子 和》	买陂塘旋栽杨柳，求田专理农务。扁舟来往烟波里，青箬绿蓑风雨。时泛渚。把远岫遥岑，收拾来孤屿。黄华解语。道凤阁鸾台，黄尘乌帽，争似醉乡趣。洹溪上，道士而今惟许。飞熊梦断姜吕。水声山色相萦绕，涌出笔端新句。斟桂醑。听万籁笙竽，一派仙家谱。休论往古。向种菊篱边，观鱼轩外，晚节有秋圃。
元	元好问	《鹧鸪天 中秋雨夕，同钦叔饮乐府宋宜家》	著意朝云复暮云。良宵留住宋东邻。玄霜玉杵期无定，高烛明妆赏更新。团扇曲，画梁尘。万家秋气一家春。月光不照金尊里，只为夭绕醉得。
元	元好问	《秋色横空》	松液香凝。澹幽姿一洗，若下宜城。甘腴小苦中山赋，千古齿颊春生。灯花喜，缸面清。爱竹港、冰泉落枕声。恰值刘纲夫妇、此日丹成。云峰翠殿画屏。更晴楼水阁，树拥烟横。留连光景中年，要歌管淘写襟灵。人间世，身外名。笑朝马晨钟梦易惊。且留看神仙，白昼地行。
元	柳贯	《同杨仲礼和袁集贤上都诗》	出塞行瞻日，趋朝喜近天。离宫开苑囿，驰道绝风烟。瑶水巡非远，峒山历更绵。甘泉多法从，献赋忆当年。
元	张雨	《百字令 四月四日为王国辅生日作》	红莲一舸，向游仙梦里，步虚金阙。朝罢香烟携满袖，初度玳筵重设。玉轴琵琶，金瓶芍药，都在春风列。天然清贵，樵林自爱晴雪。笑说奉母闲居，吾非巧宦，未信潘郎拙。戏引鸳雏香径底，好在双珠明月。锦绣楼台，燕莺帘幕，垂柳青丝结。金笼放鸽，年年飞絮时节。
元	张昱	《无题》	灼灼庭花露未收，乐然双燕语绸缪。新妆满面犹看镜，残梦关心懒下楼。春到自怜人似玉，困来谁问酒扶头。狂踪已作风丝断，敢怨流年似水流。
宋	释原妙	《示徒》	学道之心似镜明，纖尘才染便忘形。廓然照出娘生面，一簇青烟锁翠屏。
元	姬翼	《鹊桥仙》	依山隐雾。临池影舞。却被文皮自误。豫章楠梓有何辜，受斤斧、伤残无数。惺惺不悟。还同暮故。身后虚名何处。霎儿光景认为真，尽忘了。
元	许桢	《太常引 和》	池亭荷净纳凉时。四面柳依稀。棹得酒船回。看风里、沙巾半欹。残霞照水，夕阳明树，天付画中诗。应不负归期。更谁看、桃花面皮。
宋	释原妙	《偈颂六十七首》	今年龙象颇多，权作三堂结夏。虽然名字不同，是法本无高下。
元	王哲	《望蓬莱》	重阳子，饮水得良因。洗涤尘劳澄净至，灌浇根本甲芽伸。滋养气精神。恬淡好，甘露味投真。滴滴润开三教理，涓涓传透四时春。流转一清。
元	韩奕	《寄江阴夏翁（雪州）》	残山剩水旧吴宫，几度相期杖屦同。夜雨新晴桃叶渡，春寒已过杏花风。人生暮景方多暇，春事浓时一半空。解后逢人因问信，酒船何日过湖东。
元	王哲	《苏幕遮》	性为真，身是假。认取圆成，可可频占惹。自是康强惺复洒。静里搜闲，急刀投婴姹。说良因，谈道话。开廓灵明，拯出根源也。一颗神珠无有价。衮上瑶台，永永长游冶。
元	陈思济	《木兰花慢 右与宣慰赵中顺谳浙西之余杭，相》	望西南之柱，插开翠，一峰寒。尽泄雾喷云，撑霆拄月，气压群山。神仙。旧家洞府，但金堂、玉室画中看。苔壁空留陈迹，碧桃何处骖鸾。兵余城郭半凋残。制锦古来难。喜村落风烟，桑麻雨露，依旧平安。兴亡视今犹昔，问渔樵、何处笑谈间。斜倚西风无语，夕阳烟树空闲。以道吾怀。至元十七年秋七月二十二日，秋岁陈思济为吴清虚周清溪题于琳宇之一庵。洞霄诗集卷九。
元	长筌子	《成功了 以上洞渊集卷五》	悟浮世。把万事纷纷，尽皆忘弃。藜杖云巾，麻纸袄，便是随身行李。玩山游水，要到处、乐然从己。兀兀腾腾，逍遥自在，快活谁比。同流看子细。是这些消息，恁般活计。一味真欢，君还会得，人静月明千里。畅哉而已。对小齐、几枝寒蕊。有谁知我，西山半轩晓翠。
元	姬翼	《望梅花 衲袄》	不用衣衫楚楚。随缘化、布帛丝缕。选甚青黄，从交横顺，下手里头联补。见功处。百片千条，紧穿连、着身坚固。如意御寒冒暑。随所在、别无疑虑。转肘爬搔，浑身辊囵，一任不须回护。没人觑自在纵横，敢承。
元	乔吉	《殿前欢》	拍栏杆，雾花吹鬓海风寒，浩歌惊得浮云散。细数青山，指蓬莱一望间。纱巾岸，鹤背骑来惯。举头长啸，直上天坛。
元	元好问	《阮郎归》	峥嵘秋气动千崖。川平晚照回。小桥流水送吟鞋。无人觉往来。欹乱石，坐苍苔。一杯复一杯。田家次第有新醅。黄花细细开。
元	王冕	《李侯 其二》	李君潇洒姿，沦落在羁旅。相见无长言，潸然泪如雨。一身顾何为？七丧未能举。江山隔中州，遥遥望乡土。岂以途路艰？所值时节迕。乌鸟有私情，而人复何处？行行望苍天，那知此情苦。郭范久不作，此义孰为补？
元	钱霖	《台城路 次邵复孺韵》	碧云深处遥天暮，经年雁书沉影。雨散梅魂，风醒草梦，还见春回乡井。花明柳暝。念贾箧香空，谢池诗冷。流水斜阳，旧家那是旧风景。怀思横泖雅趣，故人吟啸里，得意酬领。谱缀台城，缄传倩水，肯把俊游重省。凭高倚迥。纵老兴犹浓，不堪驰骋。隔断相思，浦潮波万顷。
元	丘处机	《风栖梧 述怀》	西转金乌朝白帝。东望银蟾，皓色笼青桂。渐扣南华排菊会。满斟北海醺醺醉。醉卧终南山色翠。山色清高，夜色无云蔽。一鸟不鸣风又细。
元	谭处端	《行香子》	朝也防心。暮也防心。恐心生、熟景来侵。多能术艺，书画棋琴。更不生贪，不着爱，步瑶岑。善也由心。恶也由心。善心闲、恶意狂寻。心生虚度，日月光阴。便如云行，如水去，访知音。
元	杨维桢	《春日》	一陈东风一阵寒，芭蕉长过石阑干。只消几个瞢腾醉，看得春光到牡丹。瞿宗吉云：此诗刺淮张用事诸人也。
元	马钰	《桃源忆故人 寄赵公绰殿试》	今朝传出些修炼。外把万缘锻炼。炼过更宜重炼。识破何劳炼。才方向里闲烹炼。六贼三尸频炼。镜灭心忘丹炼。得得成真炼。
元	王吉昌	《放心闲 返老还童》	地水火风。装成四大，到头衰老成空。死生蝉脱，凭据妙用修崇。合天地、推移真造，阴阳运、匹配雌雄。神胎剖判，氤氲圣体，轻健还童。养就如如，玄皇消息，匠至虚、法像灵通。密藏浩气，廓变化，体无穷。恣?赫、元初模样，跨鸾鹤、笑傲天宫。纵横自在，显超凡入圣，千古清。
元	陆仁	《桓王墓》	城南盗发桓王墓，遗物书年见赤乌。群酗扬兵俱叛汉，弟兄汗马竟开吴。但思密隧藏弓剑，宁谓阴房出兔狐。英气如生风满树，莙蒿凄怆不能无。
元	王冕	《素梅 四一》	树阴如屋雾如潮，浅水流花落野桥。忽忆去年秋八月，玉霄峰顶夜吹箫。
元	王冕	《素梅 四三》	海云初破月团团，独鹤归来夜未阑。一笙笙箫湖水上，玉妃无语倚阑干。
元	马钰	《满庭芳 赠莱阳县众醮首》	高密钟真，莱阳姜鉴，废坊辛氏名通。邀予追荐，不避雪和风。捧示众官书疏，跪领外、承顺诸公。居环堵，一餐薄粥，须办十分功。加持非草草，玉山踏碎，金藏颐中。要虎龙交媾，产出元容。整顿精神惺洒，救亡灵、尽赴蓬宫。人听劝，齐心乐善，释道一般崇。
元	杨维桢	《尧市山》	湖山七十二，西峰郁相缪。饮有尧井，象耕馀舜丘。相传十日出，大浸稽天流。生民窃生理，托市兹山头。只今东震水，双雷没如沤。仁人感地脉，望望终南愁。
元	马钰	《黄鹤洞中仙 继重阳韵》	身是精神店。无个人曾叹。舍漏垣颓主翁行，也不见他马，怎得闻嘶喊。我悟尘头偃。富贵无心羡。离坎相交玄更玄，搬运动也马，来往如同。
元	黄溍	《初至宁海二首》	地至东南尽，城孤邑屡迁。行山云作路，累石海为田。蜃炭村村白，棕林树树圆。桃源名更美，何处有神仙？
元	吴师道	《城外见杏花》	曲江二十年前会，回首芳菲似梦中。老去京华度寒食，闲来野水看东风。树头绛雪飞还白，花外青天映更红。闻说琳宫更佳绝，明朝携酒访城东。
元	丁鹤年	《长江万里图（将归武昌，自赋二首）》	长江千万里，何处是侬乡？忽见晴川树，依稀认汉阳。
元	马钰	《玩丹砂 自咏》	昔日施为狡猾心。闻人活路向前侵。暗生荆棘闹如林。不顾伤神并损气，欲求积玉更堆金。行尸走骨作知音。
元	王恽	《鹧鸪引》	潦倒衰翁不足尊。更堪剌口论诗文。经途江浙多兰友，照眼吴山霁雾云。伤别久，惜轻分。临歧一语见微勤。万艘未是周郎志，他日经纶要使。
元	王冕	《素梅 四六》	闲花野草斗青红，一着冰霜扫地空。惟有老梅标致别，岁寒时节自春风。
元	李齐贤	《太常引 暮行》	栖鸦去尽远山青。看暝色、入林。灯火小于萤。人不见、苔扉半扃。照鞍凉月，满衣白露，系马睡寒厅。今夜候明星。又何处、长亭短亭。
元	王志谨	《金人捧露盘 鸣鹤余音卷一》	喜乐山村，风月知音，信任岁华交换。终日掩柴门，处幽轩，闲看古书慵倦。住坐从容，独行独步，都把声名断。抱守元阳，情忘境灭，气神和冲，升沉无碍，玉炉炼至宝，欲结清凉，重生温暖。寂寂空空，没空色养，真源返扑，默默熟惯。静静与清清，觉心猿意马，没丝毫乱。放旷无拘，恣情散诞。自在逍遥，行满与功成，得无生，尽他鸟兔走，飞腾休管。世情远。修真之士休宜晚。
元	王冕	《题金禹瑞画松图》	毕宏韦偃远莫追，画松得名今是谁？黄岩太守夸绝倒，休宁县令争新奇。苍髯铁甲风雷动，浮云散尽青天空。只因曾看读碑图，至今多作营丘梦。钱塘有道金隐君，风流不让今古人。文章学古画师古，落笔政似营丘亲。前年为我画松树，自然自有天真趣。无人解识栋梁材，冷烟残雨空山暮。于今颓然老矣夫，隔江不寄平安书。不得与之倾酒壶，令人看画长嗟吁。
元	张宪	《青山白云图》	青山青青白云白，一尺小溪千里隔。扁舟舣岸不见人，鸡声何处秦人宅。桃花流水春粼粼，不识人间有战尘。待得紫芝如掌大，归来甘作太平民。
元	元好问	《鹧鸪天 读李崖州诗有感，何处新生黄雀儿，》	袄铮??酱汗庾苁粢姚宋光明到此家。争教老作贾长沙。碧山也要崖州住，百币千遭绕郡衙。南苑月，曲江花。青云轩盖满京华。新生黄雀君休笑，占了春光却被。
元	尹志平	《巫山一段云 秋阳观作》	十九游仙子，随师历八荒。西临回纥大城隍。到处见农桑。一种灵瓜甚美。赤县几人知味。大千沙界有多般。鹤驾复东还。
元	蒲道源	《酹江月 次李寿卿侍西轩先生九日赏菊》	暮秋天气，似堪悲、还有一般堪悦。憔悴黄花风露底，香韵自能招客。手当红牙，觞飞急羽，且为酬佳节。龙山依旧，不知谁是豪杰。我爱隐士风流，就开三径，欲往无能得。万事会须论一醉，非我非人非物。座上狂歌，尊前起舞，待向醒时说。傲霜枝在，莫教空老寒色。
元	马钰	《憨郭郎 赠重阳真人侄王周臣》	休要强贪名利，休要恋妻男。免轮回，生死苦，做痴憨。清净自然明道，神气自相参。功成朝玉帝，跨云骖。
元	于立	《得雨字》	七月凉軿初破暑，秋声萧萧在庭户。清新故人忽见过，契阔有怀何足数。夏郎官好词翰，中州美人妙歌舞。悬知野衲解谈天，况有仙人能噀雨。刀削翠藕丝长，绿房破茧莲心苦。诗成脱颖或有神，酒令分曹聊可赌。匆素手累行觞，潇洒清谈藉挥麈。纷纷市上聚蚊貌，昌黎先生噀如土。
元	王恽	《鹧鸪引》	浴凤池边养相材。朝端先肃汉仪开。九秋灏爽临初度，千丈恩光动台。锵剑佩，望蓬莱。翠华南扈拂天来。一枝好在霜前菊，留待清香寿。
元	王恽	《临江仙 送治中李公》	天一云衣无定态，眼中时事休惊。年来钟鼎到书生。一麾仍出守，五马看专城。千古金陵佳丽地，中郎素有先声。一江春浪暮烟平。此身眠食外，万事总虚名。
元	王冕	《江山渔隐图》	隔江青山青欲流，江云洗尽江风秋。幽人小艇江上游，碧波万顷无白鸥。我知幽人爱潇洒，岂是机危鸥不下？浩歌唤酒来船头，笑杀桃源种桃者。
元	周砥	《拟古》	迢迢远别离，相去几万里。月照鲁阳关，风吹汉江水。宵梦不可托，路迷复中止。登山还有屐，涉水亦有舟。我心如县旌，摇摇独亡休。常恐瑶华落，春风不能留。岂君弗识察，故此长悠悠。安得白鹦鹉，衔书东海头。
元	长筌子	《百宝妆》	一点灵光，轮回万劫，胎卵湿化无歇。苦海无涯，生灭甚时彻。无根四大非坚固，恋此个形骸何太拙。把浮沉世梦磨开，慧剑割断根孽。逍遥物外生涯，随分乐天知命，闲伴风月。抱守元阳，神气自交结。乾坤倒颠翻离坎，这既济天然非扭捏。有春生夏长秋成，万汇一气无别。
元	王逢	《舟过吴门感怀（二首）》	强兵富境望贤豪，戴縰垂缨恨尔曹。一聚劫灰私属尽，三边阴雨国殇号。江光东际汤池阔，山势西来甲观高。形胜不殊人事改，扁丹谁酹月中醪。
元	王恽	《木兰花慢 寿史中丞》	相门佳公子，都忘却，贵人骄。有万石忠动，伯鱼诗礼，才气飘飘。风流谢家玉树，说妙龄、英誉冠东朝。桂殿亲承弓砚，豸冠高映金貂。两台清议耸风标。睿眷见恩饶。要宝瑟朱弦，羹梅伊鼎，试手更调。凤凰池，还浴凤，看羽毛、奕世动云宵。郑重岁寒贞节，青松千尺难。
元	原妙	《威仪辞 以上四首见西天目祖山志卷六》	山中卧。月落猿啼过。正堪眠，石室从教破。
元	马钰	《苏幕遮 鸣鹤馀音卷四之》	下丹田，明仙道。有个牛儿，不吃寻常草。玉液华池滋味好。白雪黄芽，喂得牛儿饱。金龙头，银缠缴。莹洁无尘，遍地如雪罩。摆尾摇头啖声叫。过海穿江，直上蓬莱岛。
元	许有壬	《如梦令 次郭子敬韵四首》	三日琼瑶飞洒。天巧岂容摹写。佳客不曾来，有酒定从谁把。文雅。文雅。应笑珉多玉寡。
元	王吉昌	《行香子 木去金》	木隐金形，金色浮存。木森森、有像称尊。全凭火力，逗引游魂。自客先还，独存主，各归根。去住分，性命云屯。乐天真、默默昏昏。养成阳体，霞步高奔。得傲玄玄，跻寿域，出乾坤。
元	许有壬	《清平乐》	天寒日暮。百绕梅花树。万斛清香藏不住。都在一花开处。可怜月堕霜飞。不知疏影来时。谁报云川老子，翠禽先在南枝。
元	赵若秀	《木兰花慢 和陈思济 洞霄诗集卷九》	看洞天佛地，秋气爽，湿衣寒。对九锁峰高，惊天一柱，壮观杭山。岩前。旧遗仙迹，幻云根、直作画图看。多少乔松古木，真如舞凤飞鸾。西风匹马夕阳残。行路肯辞难。便乘此清游，欲寻仙去，心与身安。班超侯封万里，笑虚名、牢落满人间。试问潺潺流水，无心争似云间。
元	杨维桢	《菊逸之歌》	菊之澹兮北门之秋，菊之靖兮栗里之丘。菊之逸兮审夫去留，老余圃兮海之陬。饮菊泉兮谷之洲，征斯人兮吾谁与俦？
元	邵亨贞	《摸鱼子 题王德琏山居图》	遍乾坤、好山无数，古来高隐能几。相逢尽道林泉胜，无柰利名朝市。青嶂里。望曲径深门，彷佛柴桑里。先生傲世。任短褐长，清琴烛酒，占断晋风致。疏林下，别有谈玄尘尾。清风长满窗几。门剥啄何须问，应是采芝仙子。谁可比。已不减、当时鸡犬空中起。留连晚计。尽穴石藏书，锄云种玉，千古有灵气。
元	叶颙	《与故人序别》	六尺形躯消瘦，十年故旧西东。试问市桥官柳，近来几度春风？
元	耶律楚材	《庚辰西域清明》	清明时节过边城，远客临风几许情。野鸟间关难解语，山花烂熳不知名。蒲萄酒熟愁肠乱，玛瑙杯寒醉眼明。遥想故园今好在，梨花深院鹧鸪声。
元	马钰	《万年春》	秦川胜景果非常。最好终南珍藏乡。竹径梅溪生秀气，凤巢龙窟吐祥光。云庵处处成云集，道友多多论道长。刘蒋村名今改变，人人传说会仙。
元	陆文圭	《满江红 己巳二月二十二日游北门，有感》	试检春光，都不在、槿篱茅屋。荒城外、牯眠衰草，鸦啼枯木。黄染菜花无意绪，青描柳叶浑粗俗。忆繁华、不似少年游，伤心目。棠坞锦，梨园玉。燕衣舞，莺簧曲。艳阳天、输与午桥金谷。行处绮罗香不断，归时弦管声相逐。怕夕阳、影散近黄昏，烧银烛。
元	刘敏中	《鸟夜啼 闲适》	日长谁伴中庵。太初。静扫闲庭，独自看晴岚。岚翠滴。云影湿。雨声酣。欲借昌黎老笔，赋终南。
元	张宪	《圣母神皇词》	东风未燥昭陵土，感业尼称天下母。唐室山河忽变周，李氏儿郎更姓武。洛水泱泱出宝图，黄金烂烂铸天枢。五王不入迎仙院，二竖能忘受命符。君不见汉家元后号文母，庙食从来侄祀姑。
元	丘处机	《诉衷情 风景》	长安风景古今奇。吾道少人知。天心地肺时正，生杀按枢机。灵物秀，玉芝肥。射虹霓。山头凝望，目下三川，压尽华夷。
元	张野	《水龙吟 暇日过田学士村居，乃父为司徒》	翠微冷浸清溪，洞天惟许仙家住。主人新葺，柳亭梅坞，竹轩松户。绿野风烟，东山泉石，少人知处。怕椿翁早晚，急流勇退，田园计，已成趣。不恋銮坡玉署。要管领东皋朝暮。君应解得，风波何限，功名良苦。琥珀醅浓，玻璃盏大，醉扶归路。料沙头鸥鹭，也应笑我，却匆匆去。
元	牧常晁	《西江月》	四大一身假合，六根五蕴阴邪。一元阳处是吾家。休认形骸野马。内院神京须出，天堂地狱空华。玄玄难测此幽遐。妙用有谁知者。
元	王哲	《满庭芳 七首满庭芳藏头字句不一，疑有误》	黄邑于公乞修行论修行，翁甚喜，津堪作琼浆。清火赫，颠倒吉还昌。显金乌甚朗。中现、玉兔精详。谈正，处暑气变成霜。当。内宝，珍珠璧，一一收藏。尤良善善，性烛施张。现灵明愈耀，中土、本有真光。冥点，烟散尽，堪庆满庭芳。
元	刘志渊	《江神子令》	一江九曲虎龙奔。意雄雄。气融融。匝转昆仑，霹雳震乾坤。喷出金沙光的烁，明明相，混虚空。法身缥缈性恢弘。变无穷。体无踪。常应常静，法界显圆通。境摄一心空色混，无分别，契真风。
元	马钰	《金莲出玉花》	直饶呼使。怎比清清修不二。会炼三丹。远胜为人得好官。牢擒意马。紧锁心猿宁著假。灵物圆周。得看壶中万万洲。
元	凌云翰	《苏武慢》	仙客难逢，白云谁扫，知是采芝何处。皓鹤归来，金鸡啼罢，梦断阆风玄圃。松下高歌，橘中残着，饥后自餐龙脯。待偷桃、曼倩重来，为问木公金母。君不见、洞里桃花，花间啼鸟，又是一番春暮。弱水三千，巫山十二，指点虚无归路。君抱琴来，我邀君饮，我醉欲眠君去。向人间、游遍朱门，静看只如蓬户。
元	舒＊	《酹江月 送指挥司王仁卿知事，代广陵郡官作》	人生交谊，笃金兰气味，不堪离别。绿水红莲声价旧，又向高邮施设。幕底清风，楼前明月，此意凭谁说。美哉鱼米，此行足可怡悦。闻道细柳营中，三军整肃，训练真奇绝。赞画公余闲拭目，午夜剑光明灭。料想明年，荣膺薇省，高步登天阁。片云相隔，人来应问华发。
元	张翥	《春从天上来 同王继学宪使赋》	十里红楼。问声价如今，谁满扬州。白发书记，此日重游。听取席上名讴。拥冰弦斜伫，更为我、敛笑凝眸。觅黄骝。看端端怎比，楚楚风流。殷勤砑绫小草，写不尽宫汝，一段春柔。淡水疏花，知谁消受，几度帘卷香收。怕巫娥归去，空惆怅、梦断情留。把离愁。付行云行雨，楚尾吴。
元	马钰	《捣练子 赠醴泉三毕先生》	外休著，外休搜。外边并没好因由。外无真，外事休。内堪补，内填修。内中清净水云游。内光明，内貌周。
元	刘诜	《满庭芳 次韵赋萍》	碧唾成花，翠玑浮雾，水边裙影知谁。半沟未合，脂水过生肥。小扇迎风试拂，翩翩去、还复差池。凭兰处，怕伊贪见，见了却忘归。桥西。青不住，乳鸳行破，一瞬沦漪。看疏如有恨，密似相依。元是情根种得，更千古、欲尽何时。重相约，章台春腻，还上最长枝。
元	王冕	《次申屠子迪韵》	红尘车马事纷纷，高眼何曾有见闻？竹屋夜深时听雨，石床秋冷不生云。归来每爱陶彭泽，漂泊谁怜郑广文？门径年年芳草绿，拟将兹意问东君。
元	梁寅	《金缕曲 泊南浦》	南浦归帆暮。喜重看、螺江烟柳，鹤汀云树。画栋朱帘歌舞地，风景已非前度。只浩荡、江涛如故。相望飞楼鹏翅展，羡雄城、防卫多貔虎。又喜免，乱离苦。旧时犹记登临处。共诗朋、赋友同欢，咏今怀古。两鬓星星今老矣，却似荼蘼孤注。叹桃李、不知春去。独有洪崖青不改，似于人、恋恋能相顾。招我隐，有佳趣。
元	刘秉忠	《木兰花慢》	笑平生活计，渺浮海，一虚舟。任紫塞风沙，鸟蛮瘴雾，即处林丘。天地几番朝暮，问夕阳、无语水东流。白首王家年少，梦魂正绕扬州。凤城歌舞酒家楼。肯管世闲愁。奈麋鹿疏情，烟霞痼疾，难与同游。桃花为春憔悴，念刘郎、双鬓也成秋。旧事十年夜雨，不堪重到心头。
元	曹伯启	《如梦令》	荣悴本来何处。看取岸花汀树。醉眼眩青红，欲问真源无路。归去。归去。风外数声齐女。
元	宋＊	《虞美人 福州北还雨中观梅》	十年久共梅花别。乍见殊佳绝。腊前风景雨中天。翠竹青松，恰似映清妍。繁枝开遍香成阵。触目忘离恨。玉人谁使似冰肌。酒罢歌阑，一晌。
元	程文海	《临江仙 寿聪山》	海鹤松间襟韵，梅花雪后精神。皇家蓍蔡老元臣。彝常千载事，品物四时春。人道聪山毓秀，秀如嵩岳生申。寿身寿国寿斯文。三阶明紫极，
元	丘处机	《凤栖梧 以上二首见西游记卷下》	得好休来休便是。赢取逍遥，免把身心使。多少聪明英烈士。忙忙虚负平生志。造物推移无定止。昨日欢歌，今日愁烦至。今日不知明日事。
元	王＊	《沁园春 渔》	不种田园，投闲江海，远绝尘踪。保一家性命，扁舟为屋，随机应舵，逐浪乘风。九曲江头，三元潭里，直把银钩堕水中。波深底，把金鳞钓出，回棹孤峰。三男三女和同。向砂锅净洗热炉烘。或敲冰煮茗，渴饮一碗，得鱼换酒，共酌三钟。蓑衣解开，箬笠放下，醉唱升平月满篷。江天阔，看一篙点处，粉碎虚空。
金	元好问	《论诗三十首》	曹刘坐啸虎生风，四海无人角两雄。可惜并州刘越石，不教横槊建安中。
元	李真人	《望江南》	还丹道，金水号良媒。须得华池终见宝，徒将砂向黑铅坯。莫妄损三。
元	白朴	《垂杨 壬子冬，薄游顺天，张侯毛氏之兄正卿》	撰词一咏梅，以玉耳坠金环歌之，一送春，以垂扬歌之，词成，惠以罗绮四端。夫人大名府人，能道古今，雅好客。自言幼时，有老尼，年几八十，尝教以旧曲垂扬，音调至今了然，事与东坡补洞仙歌词相类。中统建元，寿春榷场中，得南方词编，有垂扬三首，其一乃向所传者，然后知夫人真承平家世之旧也。关山杜宇。甚年年唤得，韶光归去。怕上高城望远，烟水迷南浦。卖花声动天街晓，总吹人、东风庭户。正纱窗、浓睡觉来，惊翠蛾愁聚。一夜狂风横雨。恨西园、媚景匆匆难驻。试把芳菲点检，莺燕浑无语。玉纤空折梨花捻，对寒食、厌厌心绪。问东君，落花谁是主。
元	王鼎	《一半儿》	别来宽褪缕金衣，粉悴烟憔减玉肌，泪点儿只除衫袖知。盼佳期，一半儿才干一半儿湿。
元	赵孟頫	《鱼乐楼》	楼下南来水，清泠百尺深。菰蒲终夜响，杨柳半溪阴。日月驱人世，江湖动客心。向来歌舞宴，达晓看横参。
元	尹志平	《无俗念 论性》	腾今跨古，这灵明觉性，本无亏少。个个圆成谁肯认，逐境迷迷颠倒。万种施为，千般做造，都向心头了。些儿玄妙，问君何日知道。不入无相玄门，浮名难舍，贪看闲花草。口解清谈心未悟，不觉轮回来到。好契真机，惊回幻梦，自在游三岛。长生有分，永超人世衰老。
元	王哲	《燕归梁》	这个修行理最深。水里淘金。见天清净处、细搜寻。唯风月、是知音。绵绵永永无令歇，如捞得、称嘉吟。一从携去上高岑。方能显、道人心。
元	安熙	《太常引 和王治书仲安》	求田问舍欲婆娑。算无地，不风波。胸次尽嵯峨。世间事、都能几多。登山临水，望花随柳，独此未消磨。便拟借行窝。正齐月、光风气和。
元	宋＊	《穆护砂 烛泪》	底事关心苦。便凄然、泣下如雨。倚金台独立，香无主。肠断封家相妒。乱扑簌骊珠愁有许。向午夜、铜盘倾注。便不似、红冰缀颊，也湿透、仙人烟树。罗绮筵前，海棠花下，淫淫常怕凤脂枯。比洛阳年少，江州司马，多少定谁如。照破别离心绪。学人生、有情酸楚。想洞房佳会，而今寥落，谁能暗收玉箸。算只有金钗曾巧补。轻湿了、粉痕如故。愁思减、舞腰纤细，清血尽、媚脸肤腴。又恐娇羞，绛纱笼却，绿窗伴我检诗书。更休教、邻壁偷窥，幽兰啼晓露。
元	姬翼	《柳梢青》	人静月明时节。渐煮茗、炉中火灭。心宇灰寒，古桐丝断，烬花凝结。惺惺梦及华胥，迥表里、冰凝玉洁。瑞气冲融，丹云缥缈，五明宫阙。
元	杨维桢	《白雪辞》	痴云驾日日为黄，白光半夜漏东方。广寒兔老玉发蜕，一箭刚风落人世。锦宫肉屏香汗溶，酒如春江饮如虹。彩鸾帘额不受卷，酒面洗作梨花风。阶前狮子积不坏，十日璚田换尘界。金钲取挂扶桑晓，照见璚田出寒莩。
元	沈禧	《风入松 咏俞绍庵秋蟾台》	层台高筑势崭岩。迢递隔闾阎。不将贮彼狂歌舞，深秋夜、登玩银蟾。为爱一轮光皎，又看孤影廉纤。桂花香里吟髯。兴趣自能添。露华凉透罗衣薄，更深也、万籁声潜。弹罢瑶琴三叠，还将玉管重拈。
元	王哲	《武陵春》	叮嘱阎公归故里，传语醴泉人。可可贪求莫恨嗔。赢取好精神。只此堪能为大道，何必苦寻真。稍稍诸公悟此身。便是出嚣尘。
元	王冕	《秋怀 十一》	庭前碧梧树，上有幽栖禽。养成五彩雏，鸣动黄钟音。拟之箫韶间，叶彼圣贤心。夫何失其所，委置荆杞林？
元	王哲	《得道阳》	十月红霜又更清。黄婆得半入深溟。乾尽水银唯我健，复生神气更谁听。有纬须知先有经。织成纨绮便堪行。离火便生红芍药，坎泉倾下雨霖。
元	马钰	《遇仙槎》	名成好息心，利遂堪回首。猿马不轻狂，龙虎相交媾。常教玉户开，莫使金关漏。九转大丹成，万劫神清秀。
元	钱应庚	《八声甘州 和邵复孺》	折阑难寄远，渺汀蒲，烟思共依依。甚檐花听断，骚章歌罢，此意谁知。满眼孤村流水，肠断去年时。过了端阳日，重问归期。同是天涯羁旅，叹湘灵鼓瑟，笑我全非。九江风雨外，有客淡忘归。正目渺、骞情愁予，又吴潮、吹上竹枝词。西窗夜，待剪灯深坐，却话相思。
元	元好问	《沁园春 除夕二首》	腐朽神奇，梦幻吞侵，朝昏变迁。怅残灯旧岁，鸡声竞早，春风归兴，雁影相先。南渡崩奔，东屯留滞，世事悠悠白发边。虚名误，遍人间浪走，恰到求田。青红花柳争妍。意醉眼、天公也放颠。更云雷怒卷，颓波一注，冰霜冷看，老桧千年。园令家居，陶潜官罢，无酒令人意缺然。从教去，付青山枕上，明月尊前。
宋	释原妙	《云庵》	或淡或浓拖雨去，半舒半卷逆风来。为怜途路无栖泊，却把柴扉永夜开。
元	高宪	《梅花引 中州乐府案此下中州乐府原有梅花引》	蒿火目。藜羹腹。书生宁有封侯骨。长须奴。下泽车。艰关险阻，谁教涉畏途。半生落漠长安道。一事无成双鬓老。南辕胡。北辕吴。功名富贵，情知不可图。槐安梦。鼓笛弄。驰骤百年尘一哄。陶渊明。张季鹰。一杯浊酒，焉知身後名。有溪可渔林可缴。须信在家贫也乐。熊门春。江云。几时作个，山间林下人。
元	刘迎	《锦堂春 西湖》	水漫汀洲新绿，云开崦嶂微青。残红不见成阴后，??寂无声。笑傲坡公一梦，风流杜牧三生。西湖依旧人中意，来去竟难凭。
元	郑元祐	《书画舫》	雪舫夜寒虹贯日，溪亭腊尽柳含春。将军祝发闻全武，隐者逃名愧子真。
元	谢应芳	《怀詹伯远》	蝌蚪残书补未全，斋居一榻坐来穿。杨花绕屋白如雪，溪水出湖青接天。冠盖不来骑马客，鸥凫长傍钓鱼船。多时欲问平安信，伏日题诗寄竹边。
元	王恽	《感皇恩 昔向长年老敕断家事，无令子孙关白》	绩，照映一世，未老得请于朝，亦慕子平为人，尽以内务付之。诸郎其贤于人远甚，某喜闻而乐道之，为赋此，以歌其盛德云节序四时闲，功成还退。此事君侯与心会。幽亭高卧，眼冷画堂金翠。越装都付与、诸郎辈。虎帐筹边，锦歌凯。惨淡风云梦江海。大绍挂壁，小隐一枝松盖。清闲人道胜、中书拜。
元	马钰	《菊花新》	碧洞深藏真景致。黄白花开金玉异。不住有祥云，甘露降、瑞中增瑞。孟嘉落帽陶潜志。又争知、这头瞻视。日日庆重阳，功行满、六铢衣赐。
元	倪瓒	《自题设色山水赠孟肤征》	秋潮夜落空江渚，晓树离离含宿雨。伊轧中流间橹声，卧听渔人隔烟语。
元	陈秀民	《至岳州宿岳阳楼》	荡桨溯流光，登楼望八荒。江山出图画，天地入舟航。夜静星文动，秋高月色凉。题诗怀李白，搔首鬓沧浪。
元	马钰	《杨柳枝 赠赵道济》	日里金鸡叫一声。梦初惊。清风枕上有馀清。酒初醒。雾卷云收天似水，月初明。虚堂寂寂绝尘情。性初平。
元	王吉昌	《江神子慢 伪坐》	谷神死不作。蛰窟彼、心迷用功错。妄穿凿。搜玄妙、水谷云根为托。谩消索。扭捏一身常把捉。相专著、地关无锁钥。天门不折弥封，岂留气，有无若。难为三宫升降，执一性返失，西来糟粕。道情薄。乖魂魄、动静龙虎盘礴。昧橐龠。怎炼玉炉金水结，无丹体、何能云步乐。傥还剔透玄机，会蓬莱约。
元	许有壬	《鹧鸪天》	伏腊归宁已怆然。天涯回首路三千。倦游久赋王孙草，写恨应歌相府莲。天也老，月空圆。铁心难受夜如年。麝煤闲杀春风手，想像颦蛾更可。
元	杨载	《暮春游西湖北山》	愁耳偏工著雨声，好怀常恐负山行。未辞花事骎骎盛，正喜湖光淡淡晴。倦憩客犹勤访寺，幽栖吾欲厌归城。绿畴桑麦盘樱笋，因忆离家恰岁更。
元	周权	《蝶恋花 夜酌荷亭》	数亩宽闲吾老圃。着个茅亭，斗大无多子。水槛水花明楚楚。洒然不受人间暑。夜悄虚阶初过雨。酒浅香深，风味清如许。沁薄吟襟时挹伫。
元	王哲	《采桑子 咏棋（原调误作卜算子，兹据律改）》	两人斗胜俱夸会，路路相违。子细俟依。劫尽方知解了围。遇迷不晓双关意，各自藏机。孰是孰非。却被傍观冷笑微。
元	元好问	《鹧鸪天》	著意寻春苦未迟。无情风雨妒芳期。青楼天远无书到，绣被寒多只梦知。云澹泞，月低迷。洛阳山色见愁眉。何时重解香罗带，细看春风玉一。
元	尹志平	《道无情》	但愿身安心静。谁羡往来迎请。正教满天涯。过流沙。师意真慈普度。应系群生开悟。积行要无边。性方圆。
元	杨果	《洛阳怀古》	洛阳云树郁崔嵬，落日行人首重回。山势忽从平野断，河声偏傍故宫哀。《五噫》拟逐梁鸿去，六印休惊季子来。惆怅青槐旧时路，年年无数野棠开。
元	姬翼	《一剪梅》	是是非非横口开。颠颠倒倒，百种乖崖。仙凡何地可安排。万事无根，空去空来。一点灵明大矣哉。茫茫今古，空有全该。巫咸休作杜权猜。魔魅难窥，宝鉴当台。
元	陈德永	《暮春》	山馆青春老，溪扉白露斜。微风起新絮，小雨落余花。蜜满蜂登课，泥香燕作家。物情犹好在，人事益纷拏。
元	程文海	《千秋岁 寿刘中庵》	报梅开处。又报君初度。冰雪种，琼瑶树。重逢仍妩媚，方发非迟暮。春满面，广平消得平生赋。观里桃应妒。无奈冰霜?香不断，清如许。从教吹笛裂，自有和羹具。花会否，明年相见沙堤路。
元	梁寅	《金菊对芙蓉 秋思》	玉刻奇峰，蓝拖秀水，秋光浑似耶溪。渺苍烟十里，白鸟孤飞。恨无越女芙蓉艳，兰舟小、桂棹轻移。西风残照，樵人渔子，结伴尤宜。无柰物理难齐。叹鱼虾苦瘦，雁鹜多肥。望茫茫江海，今更何之。溪头绿树亲曾种，耐寒暑、应笑人衰。青山千仞，白云万顷，须理荷衣。
元	侯善渊	《益寿美金花》	寂虚湛湛。道大圆明如宝鉴。清夜霜天。物洁星稀海桂圆。幽栖静悄。独坐陵溪风浩渺。水碧澄烟。心适清聪物外仙。
元	张伯淳	《木兰花慢 送季治书》	羡高标雅量，窗八面，更玲珑。每风日佳时，湖山清处，袍锦从容。不把云霄自隔，向尊前、看我啸吟中。人世流光易老，古来知己难逢。青骢。来往太匆匆。呵护有纱笼。想当道豺狼，先声到处，胆落英风。南楼暂容横榻，算览观、有限兴无穷。别后相思何处，心期付与飞鸿。
元	尹志平	《无俗念 继人韵》	同尘混迹，悟玄元、奥旨深穷庄列。会集云朋扶正教，相继先师无别。外貌悠悠，内容整整，果是如愚拙。门清户静，自然显出高洁。长春境界无边，清凉永占，处处堪休歇。物外壶天清绝处，游戏白云金阙。身寄尘寰，性通天外，万事难索惹。六根不动，便是无生无灭。
明	王逢年	《海上岁朝》	海国春初转，还开腊社筵。世情回旧历，衰病入新年。往事鸡声尽，闲愁柳色偏。从兹复朝暮，苏晋浪逃禅。
元	吴镇	《渔父》	雪色髭须一老翁。欲将短棹拨长空。微有雨，正无风。宜在五湖烟水。
元	张野	《木兰花慢 陪安参政宴吴山盛氏楼》	爱吴山佳处，凝望际，眼增明。正帘卷江涛，屏开罨画，境接蓬瀛。中朝相君宽厚，领太平、歌吹宴簪缨。巧啭雏莺锦字，哀弹小雁银筝。人生乐事古难并。清兴卷沧溟。恨老矣刘郎，病馀司马，慵举瑶觥。登临不留一语，怕风烟、笑我太无情。收拾新诗未了，钱塘落日潮生。
元	谭处端	《踏莎行》	赠王三校尉稽首王公，微言少告。残年霜鬓君今到。攀缘恩爱几时休，闲身强健灰心好。深理幽微，世情颠倒。寂寥潇洒搜玄奥。水云同步访丹阳，孤峰共饮蟠桃老。
元	王沂	《青玉案 送温叔刚之解州军司幕官》	东风扑面飘红雨。正杜宇，催春去。马首西山青半缕。汾阴箫鼓。晋阳烟树。总是消魂处。芙蓉绿水佳宾主。赌酒金钱更数。若见东皋烦寄语。山林真味。醉乡天趣。待我平分取。
元	袁易	《声声慢 寿张仲宝 乔木所居亭名》	签芸垂砌，带草萦连，一庭生意天宽。半卷书帷，弦歌书永人间。西泠软红自远，对森森、乔木苍寒。拈彩笔，洒云烟零乱，飞度吴山。谷雨初收时候，向魏紫屏帏，舞袖斓斑。更喜今年，浓恩为染罗。倾杯燕莺院子，拥神仙、绿鬓朱颜。春似锦，驻风光、都在牡丹。
元	宋＊	《满庭芳 汴中寒食》	雨意，养花天气，卖何处春箫。清明上已，车马正连朝。对酒唱、归时多忘，惜华心、醉后偏饶。凝云暮，青楼帘卷，几度对魂销。无聊。空怅望，东阑雪剩，北郭香飘。梦江南行乐，水远山遥。深院宇、绿窗啼鸟，晴寒食、宝月良宵。秋千外，柳风柔小，无力着春娇。
元	于立	《口占诗》	正月已尽寒未收，柳塘曲曲带平流。青丝银瓶送美酒，赤栏画桥横钓舟。
元	谭处端	《满庭芳》	烟敛云收，蟾孤秋静，湛然独显希夷。常从坦荡，默默饮刀圭。宝鼎祥烟攒聚，气神会、结就灵芝。闲游好，飘飘云水，物外访相知。随时。缘分过，饥来觅饭，逐处投栖。任忙忙乌免，物换星移。且恁尘中闲散，功成后、别有师期。将归去，一轮明月，独步赴瑶池。
元	曹文晦	《九月一日清溪道中》	老树依沙岸，柴门上下邻。断桥归郭路，细雨过溪人。白鹭双飞去，黄花数点新。惜无遗世友，联句坐苔茵。
元	杨维桢	《送贡尚书入闽》	绣衣经略南来后，漕运尚书又入闽。万里铜盐开越峤，千般升斗买蕃人。香熏茉莉春酲重，叶卷槟榔晓馔频。海道东归闲未得，法冠重戴发如银。
元	谭处端	《云雾敛》	匿光辉，认愚卤。兀兀腾腾，闲里寻闲步。垢面蓬头衣褴褛。乞食忘惭，方称烟霞侣。绝骄矜，趣真素。不受人钦，不择贫卑处。认正丹阳师父语。了了惺惺，功满归蓬路。
元	丁鹤年	《题落花芳草白头翁》	草长连朝雨，花残一夜风。青春留不住，啼杀白头翁。
元	王哲	《瑞鹧鸪》	这回捉住四时春。夺得温和养本真。跳出世情居异世，尽教人道不凡人。何须苦苦调精气，不在区区漱液津。莹处晴空开日月，锐然特放九光。
元	善住	《浣溪沙 夏日》	帘卷薰风夏日长。幽庭脉脉橘花香。闲看稚子引鸳鸯。四月雨凉思御夹，三吴麦秀欲移秧。不知身在水云乡。
元	王恽	《水龙吟 赋莲花海棠》	两株云锦翻空，换根元有丹砂。绣帏重绕，银红高照，故家风味。翠羽生红，雾纱肌玉，风流谁比。记沉香亭暖，真妃半醉，云鬓乱，耽春睡。梦里昆明灰冷，恍留在、红幢翠袂。金盘华屋，无心与并，朱门桃李。一伤春，临轩便恐，彩鸾交坠。倩紫箫唤起，霓裳旧曲，拚花前醉。
元	刘因	《木兰花》	锦云十里川妃供。一棹晚凉风款送。只愁无处着清香，满载月明船已重。冰壶水鉴元空洞。天意似嫌红翠拥。并教风露入吟尊，不惜秋光浑减。
元	刘敏中	《满江红 十一月十六日，为蔡知事寿》	爱日回春，恰开放、江头梅萼。还更有、远山晴雪，竹溪松壑。晚节丰年人尽喜，良辰美景君须乐。便弃教寿酒一千钟，深深的。眉宇秀，胸怀廓。问谁识，平生略。只优游无事，笑谈宾幕。万里秋天鸿鹄志，高名四海麒麟阁。待此时、满意祝庄椿，扬州鹤。
元	张翥	《清平乐》	先生醉也。甚矣吾衰也。万物不如归去也。陶令真吾师也。篱边菊蕊初黄。为花准备携觞。只恐不如人意，风风雨雨重阳。
元	吴存	《最高楼 寿松巢次韵》	南州士，人品用番川。春动九霞筵。皋比早志青云上，角巾晚傲白云边。喜诸孙，兰洒洒，玉娟娟。笑七十、曲江欢未足。笑七十、金城闲未得。吾一壑，可忘年。金丹九转来云鹤，玉琴三叠和风蝉。报君知，巢上老，海棠仙。
元	马钰	《清心镜 显决烈》	出家儿，要决断。一口咬碎，无明火钻。道万事、不系刚肠，堪称个铁汉。志无移，心不乱。认正古今，神仙公案。累功行、不怕艰难，待直。
元	马钰	《满庭芳 因梦作》	时当春社，庵里闲眠。梦魂飞上峰颠。忽见山中神道，万万千千。个个无些喜色，予闲问、因何惨然。闻此语，便一齐大恸，却诉因缘。某等当元学道，都缘谓，贪杯爱恋腥膻。做灵只，以是失了神仙。如今才方省悟，便见他、酒肉如冤。须当避，劝先生进道，戒行精专。
元	马钰	《＊心香 谢兴平县李公翁母，布施一子学道》	布施非凡，出俗因缘。舍娇儿、入道搜玄。人人称善，个个称贤。便远扬名，名扬远，出秦川。父母深恩，要报听言。我人除、擒捉心猿。气通八脉，功满三田。救九玄尊，七祖父，共成仙。
元	王丹桂	《水调歌头 赵相公寿日》	秋色入林杪，湛湛碧天长。篱边数丛黄菊，次第吐清香。自昔群真朝会，共话人间兴废，应运佐时康。遽命骑鲸客，羽下穹苍。禀天和，怀信惠，效忠良。甘分重职调御，大度愈恢张。况是从来声价，优渥溥沾高下，民愿庇馀光。献颂期君寿，永与镇安阳。
元	王冕	《对雨 其三》	百草雨中死，群乌天际飞。风尘时变灭，世事日乖违。弘景挂冠去，少陵徒步归。丁宁剑歌叟，得酒且忘机。
元	袁士元	《贺新郎 陈架阁家盆藕间岁复开 强村丛书用传》	淡月黄昏里，粉墙阴，盆池漾绿，藕花初吐。悄似飞来双属玉，风动翩翩素羽。漫引得、人人争观。拍手阑干惊欲起，怅然、并立长凝伫。思往事，意容与。当年妙选登莲署。正花开、邀朋醉赏，尚留佳句。藏白收香今六载，还我风流检府。最好、冰姿清楚。一点炎尘曾不染，纵盘根错节仍如许。花为我，笑无语。
元	邵亨贞	《虞美人 谢张芳远惠杏花》	闭门日日听风雨。不道春如许。老来犹自爱看花。及至看花双眼被愁遮。杏花不改胭脂面。愁里惊相见。花枝犹可慰愁人。只是短鬓不禁。
元	王恽	《木兰花慢 伏闻鉴辂近在山北，以疾不能前迓》	慢，以见葵藿倾乡之万一云怅居庸北口，爱苍霭，拥千岑。淡秋满陪京，翠华南狩，万骑。从千宫，望清尘、拜听车音。日月中天统在，风云龙虎台深。马迁留滞卧周南。恋阙破丹心。恨伏枕悠悠，情关药里，梦共秋衾。岂知金镳野鹿，恐暮年、分薄是长林。却为有恩未报，许身愧比南金。
元	元好问	《满江红》	问柳寻花，津桥路、年年寒节。佳丽地、梁园池馆，洛阳城关。白鹤重来人换世，凄凉一树梅花发。记水南、昨暮赏春回，今华发。金缕唱，龙香拨。云液暖，琼杯滑。料羁愁千种，不禁掀豁。老眼只供他日泪，春风竟是谁家物。恨马头、明月更多情，寻常缺。
元	许有壬	《水龙吟》	历观今古名臣，求如公者人能几。平生勋业，行其无事，一诚而已。方信名言，臣门如市，臣心如水。正乾坤清晏，飘然高蹈，非明哲、安能此。太古岁寒松柏，尽春风、闹开桃李。傅岩霖雨，苏门风月，无非天理。莫讶求闲，从来老眼，阅人多矣。待他年，凤诏九重重下，为苍生起。
元	邵亨贞	《西河 一春索居味殊恶，赋此纪怀 以上四印齐》	春梦觉，一声何处啼鸟。东风二月旧江南，庾郎暗老。暖寒日日禁单衣，阑干凭遍清晓。水涯柳条渐好。玉几度曾到。如今巷陌蹋青时，故人去杳。杏花不在宋东邻，苔墙犹自围绕。凤鞋次第又斗草。暗凄凉、前度怀抱。病后不禁愁恼。怕西园、路湿残红如埽。空忆花前纤腰袅。
元	杨维桢	《嬉春体（五首。钱塘湖上作。一云“赋俏唐体》	入山十里清凉国，三百楼台迤逦开。岳王坟前吊东度，隐君寺里话西来。接果黄猿呼一个，探花白鹿走千回。风流文采湖山主，坡白应须属有才。
元	杨维桢	《周郎玉笙谣》	周郎学仙吹玉笙，玉笙吹得丹山七十二凤之和鸣。曾侍瑶池阿母宴，座中调笑董双成。谪向人间赤松洞，洞口桃花苦迎送。南寻二女湘水头，十三哀弦不成弄。西洞庭，东洞庭，相逢铁笛铜龙精。从此吹春玉台上，丛霄不许谢玄卿。
元	洪希文	《阮郎归 焙茶》	养茶火候不须忙。温温深盖藏。不寒不暖要如常。酒醒闻箬香。除冷湿，煦春阳。茶家方法良。斯言所可得而详。前头道路长。
元	张养浩	《感皇恩 自寿 此石刻见山东历城县志卷二十四》	林壑八年闲，吟残山色。无处烟霞不相识。真欢清福，举世谁人曾得。天教分付与，云庄客。万里侯封，九华仙伯。未必情浓似吾适。扁舟风月，好景初无今昔。遐龄原不在，餐松柏。内张文忠公祠。碑额最上层刻张养浩自寿词，草书。下题八分书七聘堂记四字，记文，正书，苏天爵撰。碑阴有虞集五言古诗一首。词综补遗卷十八又录张养浩行香子一叶舟轻一首乃东坡词之误。
元	王吉昌	《金盏子》	锁猿心。虑沉沉。冥冥杳杳玄机运。南天火，北渊金。开汞鼎，虎龙吟。滋九气，剥群阴。酒勤斟。韵风琴。断送木童洪醉饮。六腑畅，五神歆。济圣域，脱凡襟。清净体，鬼神钦。
元	丘处机	《望江南 四时四首 鸣鹤馀音卷之二》	山中好，最好是春时。红白野花千种样，间关幽鸟百般啼。空翠湿人衣。茶自采，笋蕨更同薇。百结布衫忘世虑，几壶村酒适天机。一醉任东。
元	元好问	《鹧鸪天》	一日春光一日深。眼看芳树绿成阴。娉婷卢女娇无柰，流落秋娘瘦不禁。霜塞阔，海烟沈。燕鸿何地更相寻。早教会得琴心了，醉尽长门买赋。
元	丘处机	《玩丹砂 景金本注云，三首本名浣溪沙  游历》	云水飘飘物外吟。醍醐默默醉中斟。神仙活计道人心。容易肯争三寸气，寻常不贮一文金。清贫柔弱祸难侵。
元	虞集	《烛影摇红 淮南故将军家有歌妓，才容自许，》	愿一见公，竟不及见而卒。客有为以赋此曲者雪映虚檐，梦魂正绕阳台近。朝来谁为护重笼，云卧衣裳冷。应念兰心薰性。对芳年、才华自信。洞房春暖，换羽移宫，珠圆丝莹。板压红牙，手痕犹在余香泯。当时惟待醉翁来，教听莺声引。可惜闲情未领。但雕梁、尘销雾暝。几回清夜，月转西廊，梧桐疏影。
元	倪瓒	《六月五日偶成》	坐看青苔欲上衣，一池春水霭余辉。荒村尽日无车马，时有残云伴鹤归。
元	姚燧	《满江红 守岁》	六十一年似，窗隙白驹驰。人家守岁痴计，明日怕容辞。万事才堪一笑，何必朱颜年少，谁不侮吾衰。只看屠酥酒，先酌襁中儿。无以为，闲隐括，谪仙诗。人生日日浑醉，百岁以为期。三万六千场耳，一日杯倾三百，巧历算能推。试问自今去，余有几何卮。
元	张野	《清平乐 和李御史春寒》	日长亭馆。尚问寒深浅。底事今年花信晚。柳外东风未软。韶光已近春分。小桃犹霜痕。天意因怜病起，故教迟吐清芬。
元	许有孚	《摸鱼子》	买陂塘旋栽杨柳，佳人屡辍斋务。扁舟荡漾亭深处，堪避片云疏雨。明月渚。有仙子凌波，解佩留芳屿。园丁亦语。道四美俱全，二难巧遇，杯酒易成趣。升平相，元与旌阳同许。水云身世希吕。归来却觅玄真子，不和岳阳楼句。斟佳醑。怅瑶瑟朱弦，遗曲谁能谱。谈今援古。听无底书囊，有源诗派，何必种芝圃。
元	王冕	《林壑亭》	会稽林壑东南胜，结构新亭亦壮哉。树密不知云出没，山深常听水喧豗。清幽可许渔樵隐，游赏岂无王谢来？我欲题诗追李杜，风流不是出群才。
元	舒＊	《虞美人 闻邑云台烟火花灯，老倦不复往观 强》	纷纷儿女看灯去。千点摇红树。翠鳌山倚紫云堆。记得年时，老子也曾来。硫硝结缚通仙技。光焰千般异。今年老子懒来看。手弄梅花，和月。
元	邵亨贞	《东风第一枝 年来逆境驱驰，不知岁序之有游》	，与南金翦镫小酌，分题写怀。追念古人乐事，今无一在眼，时于文字中见其一二，遂各想像旧事为之。然心之所好，亦寂寞中一乐也，予得此调舞馆簪蛾，谯门试角，疏镫时弄春影。晓檐铁马敲晴，夜筝锦鸿送冷。铜驼陌上，早官柳轻黄笼暝。料小楼、一枕微酲，已被暖寒欺醒。花信阻、锁窗惯静。芳事杳、翠衾倦整。晚妆似怯梅钿，旧香尚拟篆鼎。朱门双掩，向斗鸭阑干慵并。待灞桥、重暖新墟，拟约倩桃阑艇。
宋	释原妙	《偈颂十二首》	封却拄杖头，结却布袋口。禁在铁围山，枷上重增杻。有中拷出无，无中拷出有。痛楚百千般，不离者窠臼。
元	刘敏中	《木兰花慢 送亲卫刘副使迁成都统军，公号舜》	灿星缠宝校，跨天驷、日华边。看岭表孤松，峰尖秋隼，谁与争先。君王识公英武，便除书、飞下九重天。内府彤弓矢，元戎虎旆龙旃。阴风惨淡拂春烟。万里入秦川。想诸将欢迎，三军贾勇，威震江。何如渭城客舍，对青青柳色惜离筵。回首平吴事了，兜鍪更换貂蝉。
元	舒＊	《水龙吟 端午日，寓宁干作，时四方汹汹，民》	轻云阁雨还晴，苍黄又负端阳节。去年今日，大鄣深处，寸肠千结。好事无多，良辰难再，犹传遗孽。看连城洞，大家愁恼，这光景、何时歇。因想金陵佳丽，闹秦淮、龙舟称绝。牙樯锦缆，翠冠珠髻，画阑罗列。回首丘墟，满襟尘土，向人空说。且停杯，容我离骚细读，罗江月。
元	马钰	《满庭芳 赠骆先生刘石二先生》	诸公学道，莫学奇怪。无为无作无赛。百不歌中四句，偈内持戒。身心木雕泥捏，遇千魔、万难不采。常宁耐，常宁耐常耐，宁耐宁耐。悟彻观天之道，执天行关要，自是交泰。常处真常常应，常静常在。真常真欢真乐，现真如、超越三界。真无坏，真无坏，无坏无坏。
元	丁鹤年	《异乡清明》	十年澒洞家何在，万里清明客未归。雨僽风僝花乱落，泥融水暖燕交飞。烟生榆柳推迁速，云锁松楸拜扫违。旅雁尽回音信断，侧身长望泪频挥。
元	马钰	《养家苦》	养家苦，似蜂虔。采花成蜜为谁甜。肯堤防，蛛网粘。修行好，做风虔。舌生津液玉浆甜。溉黄芽，无惹粘。
元	王哲	《感皇恩 丁亥年十月初一日，先生要化马钰，》	百日锁庵门。擒颠缚傻。闲闲澄中，静养真假。个人叹问，直恁如斯潇洒。我咱知得也。诚清雅。别有一般，分明好画。频频擎出暂悬挂。那满要看，万斛珍珠酬价。恁时传说下。些儿话。
元	丘处机	《沁园春 示众》	世事纷纷，似水东倾，甚时了期。叹利名千古，争驰虎豹，丘原一旦，总伴狐狸。枳棘丛中，桑榆影里，乱冢堆堆谁是谁。君知否，谩徒劳百载，空皱双眉。争如归去来兮。放四大、优游无所为。向碧岩古洞，完全性命，临风对月，笑傲希夷。一曲玄歌，千钟美酒，日月循环不老伊。童颜在，镇龟龄鹤寿，罢喝黄鸡。
元	许有壬	《沁园春》	弱冠离家，浪走人间，馀三十年。柰救时才短，虚尘政府，读书功少，深负经筵。风月西清，冰霜柏署，一岁中间漫几迁。君恩重，便不教覆，直许归田。丰碑高表洹阡。又飞上吴头万里船。把家传图史，拂除尘蠹，旧栽松竹，收贮云烟。大别嵯峨，鹄逢缥缈，尽在先生几案前。闲人事，但登楼小酌，闭户高眠。
元	张之翰	《朝中措 十六夜月》	夜来三五月初圆。歌吹竟喧阗。二八婵娟更好，便无人对樽前。可怜浮世，只争一夕，如许心偏。玉色何尝喜愠，年年岁岁依然。
元	马钰	《长思仙》	垒浮图。垒浮图。悟彻浮生恶假躯。回头认本初。莫踟蹰。莫踌蹰。急急修完无价珠。功成蓬岛居。
元	郭钰	《访友人别墅》	阴森万木晓苍茫，路转山腰问草堂。池涌慢波萍叶散，窗涵细雨橘花香。读书程度输年少，中酒心情厌日长。公子飘飘才思阔，何妨高咏伴沧浪。
元	张翥	《苏武慢 岁晚再雪，仍用前韵》	岁晚江空，雪飞风起，老境若为聊赖。家人解事，准备深尊，旋遣夜窗寒解。萍梗孤踪，幻影浮生，万里喜还闽海。但囊中留得，诗篇烂写，水情山态。真比似、一个冥鸿，南来北去，阅尽几重关塞。名缰利锁，绊杀英雄，都付醉乡之外。惟不能忘，一舸吴淞，鲈脍豉羹莼菜。且今宵还我，冰壶天地，眼空尘界。
元	王冕	《素梅 二三》	明月满天霜气重，梅花风韵更清妍。鹤飞不带箫声远，春过西泠第二船。
元	王冕	《秋怀 其一》	悲风度古木，吹我屋上茅。茅去屋见底，风声尚萧萧。人心一何苦？人情一何骄？却将眼下泪，散作炎上膏。
元	王逢	《送薛鹤齐真人代祀天妃还京》	蓬莱宫里上卿班，代祀天妃隔岁还。日绕五文皆御气，海浮一发是成山。风霆夜护龙鸾节，云雾朝披玉雪颜。圣渥既隆玄化盛，转输应尽入秦关。
元	王吉昌	《降中央》	廓玄览神清，性净健体轻驰。无涯炳焕光飞。月样披离。挥霍千灵变态，触处头头显仪。念慧除迷。拍怀冰莹赴瑶池。嘉宾燕会，散异香氤氲绛帏。乐奏清音相陪，庆饮神怡。无生体段，笑傲归真境宠绥。浩劫圆明，超无上混希夷。
元	王哲	《绛都春》	天然省悟，此一遇转增，清凉尤憬。定里铅汞结就，都缘壬逢丙。元初面目成琼颈。返照长生安静。速令归去，前程已许，久通坚永。好景。光传焕炳。见空外万门道，银霞齐整。渐渐近来，相接相迎，须臾顷。蓬莱路阐神仙境。有个金童邀请。谨持玉诏，亲教害风受领。
元	倪瓒	《荒村》	踽踽荒村客，悠悠远道情。竹梧秋雨碧，荷芰晚波明。穴鼠能人拱，池鹅类鹤鸣。萧条阮遥集，几屐了余生？
元	谢应芳	《蓦山溪 遣闷，至正丙申作》	无端汤武，吊伐功成了。赚尽几英雄，动不动、东征西讨。七篇书后，强辨竟无人，他两个，至诚心，到底无分晓。髑髅满地，天也还知道。谁解挽银河，教净洗、乾坤是好。山妻笑我，长夜饭牛歌，这一曲，少人听，徒自伤怀抱。
元	元好问	《浣溪沙》	琼压为浆作卮，使君真是吏民师。碧桃仙酎饮乡期。五马旌浮喜色，南溪风月要新诗。缓趋及瑶池。
元	谢应芳	《吴下咏怀（八首）》	吴地方千里，齐民总荷戈。人生无可奈，天运竟如何。米市黄金贱，沙场白骨多。故山时一望，老眼泪县河。
元	刘处玄	《玉堂春》	道德清平，贤者真易化。世梦知空，几人放下。厌浊清居，周天运爻卦。身是行庵到处家。养就圆光，碧虚无执，把万里清澄，自然悬挂。物外逍遥，潇潇真脱洒。悟者超升学者麻。
元	王哲	《惜黄花》	大仙师父。常来救苦。且作凡间人、说些宗祖。地下一声雷，震动山头雨。怎知道、铁牛耕土。坎离并子午。擒龙捉虎。这般事，无一个、与心为主。越斗巧机关，大限数来取。看你得、那个门户。
元	刘因	《太常引》	男儿勋业古来难。叹人世，几千般。一梦觉邯郸。好看得、浮生等闲。红尘尽处，白云堆里，高卧对青山。风味似陈抟。休错比、当年谢安。
元	王实甫	《仙吕 混江龙》	落红成阵，风飘万点正愁人。池塘梦晓，阑槛辞春。蝶粉轻沾飞絮雪，燕泥香惹落花尘。系春心情短柳丝长，隔花阴人远天涯近。香消了六朝金粉，清减了三楚精神。
元	马熙	《太常引》	露桃云杏不胜浓。合让水花红。别种出林东。为冰雪、相看改容。洹堂双瓮，此时千叶，愁绝珠宫。贮酒待吟翁。念畴昔、时来一中。
元	元卿	《清平乐 题碧梧苍石图 珊瑚网名书题跋卷八》	因缘未断。江上湖平岸。心事留连烟水漫。愁见天边孤雁。买兰和粉方成。因何辜负芳卿。老树不禁风落，寒猿夜夜哀声。
元	许有孚	《摸鱼子》	买陂塘旋栽杨柳，新来已见成务。小山丛桂人如玉，何用为云为雨。怀北渚。怅渺渺予怀，目断游龙屿。凭谁寄语。正宋玉悲秋，桓温种木，妨我远游趣。西风劲，一鹤横空何许。匆匆月又南吕。崇台迥出云霄里，好是登高题句。时载醑。却不似香山，泪落琵琶谱。无多让古。有黄菊青松，寒香晚节，吾不负吾圃。
元	马钰	《苏幕遮 鸣鹤馀音卷四之》	上丹田，玄空路。玉锁金关，八卦珠帘库。左有青龙，右有白虎。碧眼胡僧，便是三清土。虎伏龙，龙伏虎。战退三尸，赢得河车路。意马心猿弄拴住。运上昆仑，透入泥丸去。
元	谭处端	《如梦令》	清净无为做彻。高下休生分别。灭尽我人心，自有真师提挈。提挈。提挈。云绽家家明月。
元	邵亨贞	《点绛唇 秋夜横泖旅窗听雨，有怀故园》	两鬓秋风，掩关坐听黄昏雨。灯前自语。世乱甘清苦。蔓草愁烟，荒却东陵圃。归期阻。荆榛满路。投老知何处。
元	王逢	《读谢太皇诏藁》	半壁星河两鬓丝，月华长照素帘垂。衣冠在野收亡命，烽火连营倒义旗。天地昼昏忧社稷，江淮春涨泣孤嫠。十行哀诏无多字，落叶虚窗万古思。
元	谢应芳	《沁园春 壬寅岁旦，枕上述怀》	四海烟尘，一棹风波，经行路难。幸儿孙满眼，布帆无恙，夫妻白首，青镜犹团。笠泽西头，碧山东畔，又与梅花共岁寒。新年好，有茅柴村酒，荠菜春盘。帝人莫笑儒酸。已烂熟思之不要官。任伏波强健，驱驰鞍马，溪遭遇，弃掷渔竿。霜满朝靴，雷鸣衙鼓，何似农家睡得安。闲亭里，唤山童把，野老交欢。
元	王特起	《喜迁莺 题郝仙女庙壁 词品卷二》	汀洲苹满。记翠笼采采，相将邻媛。苍渚烟生，金支光烂，人在雾绡鲛馆。小鬟顿成云散，罗袜凌波不见。翠鸾远，但清溪如镜，野花留靥。情眷。惊变现。身後神功，丝满吴蚕茧。汉女菱歌，湘妃瑶瑟，香动倚云层殿。彤车载花一色，醉尽碧桃清宴。故山晚，叹流年一笑，人间飞电。
元	朱唏颜	《满庭芳》	炉寒，梅花帐矮，篝镫愁坐更残。欲眠还起，身已怯吴蚕。夜静珊珊入竹，依稀听、石上清。遥知道，东皇赋瑞，和气满长安。明廷多俊彦，清班振鹭，健笔翔鸾。笑儿女才卑，空占今坛。奇绝邹枚赋咏，玉蜍冷、宫袖呵寒。君知否，玉堂清禁，终不似人间。
元	马钰	《无梦令 感师》	地肺重阳师父。化我百朝扃户。却欲报师恩，三载愿心环堵。餐素。餐素。体挂灵明纸布。
元	胡祗＊	《南乡子 咏李通甫秋扇》	新样玉珑。遍赐轻凉满汉宫。记得班姬拈彩笔，恩隆。写人新诗字字工。残暑又西风。动是经年箧笥封。只欠一枝霜后叶，殷红。点破团团。
元	杨维桢	《览古四十二首  其三十六》	小儿贺季真，弃官亦弃宅。远谒王道者，去问术黄白。何物袖中藏，去道万里隔。
元	王恽	《感皇恩 下晋州卧病中，谢故人相访》	暴下晋州城，茫然心曲。卧对风轩数竿竹。暑光不受，似我腰围束。病机还自忖、非寒燠。力仕难任，居头不足。风雨忧愁更相促。星星鬓影，中有利名千斛。省来都外物、真蛮触。
元	王哲	《蓬莱阁 俗秦楼月藏头 折起水字》	溟漠。今忘了登飞阁。登飞阁。人自省，身居银廓。能俱养灵丹药。槎稳驾销诸恶。销诸恶。头一点，肯教牢落。
元	汪珍	《石床峰》	常约高僧访上方，峰头老树挂斜阳。仙翁何处归来晚，风落松花满石床。
元	元好问	《玉楼春》	谪仙暂下金銮殿。欢宴瑶池春未晚。飞琼献舞锦靴寒，弄玉吹箫银字暖。寿觞阿母年年劝。犹道碧桃香尚浅。花开更待几东风，应见华千岁。
元	王哲	《苏幕遮》	莫端身，休打坐。摆髓摇筋，嘘咽稠粘唾。外用修持无应和。赢得劳神，枉了空摧挫。要行行，如卧卧。只把心头，一点须猜破。返照回光亲看过。五色霞光，覆焘珠明颗。
元	刘敏中	《鹧鸪天》	一段清香云锦秋。双花开处尽风流。只应无语常相并，却是多情不自由。湘水怨，汉滨愁。淡烟斜日两悠悠。凌波不下横塘路，对立西风共倚。
元	杨维桢	《君家曲》	生爱君家锦树芳，君家易别苦难忘。彩绳举柳高出屋，金弹流莺飞过海。旧时春光燕来后，旧时主人十无九。贾家贵婿多春情，共醉君家画雀屏。黄金只买五斗黛，为君添抹蛾眉青。君不见张娘秋面不食粉，八字青蛾莫娇损。
元	程文海	《渔家傲 次韵谢郭西  佥事》	出世自怜居佛后。眼前万境真何有。曲调最新情却旧。重湖右。林宗一笑同携手。西有云初出岫。浮空肯学纤绉。须信此中无雨久。君识否。老夫只羡无官守。
元	韩奕	《鹊桥仙 渔父词和放翁韵》	三江秋水，五湖春雨。只在钓船中住。滔滔波浪与天浮，钓时认得鱼多处。杏坛有树。桃源有路。罢钓有时间去。虽年八十尚垂纶，不是、
元	马钰	《清心镜 赠侯明一》	侯姑姑，心开悟。六旬有九，才方修补。众人言、晚了时光，马风道未暮。气不断，神可固。先把马猿，用功擒住。自然得、性命停停，管成。
元	柯九思	《柳梢青 右和将残补之词翰，称妙一代，此卷》	琼散残枝。点窗款款，度竹迟迟。欲诉芳情，曲中曾听，画里重披。春移别树相期，渐老去、何须苦悲。人日酣春，脸霞清晓，复记当时。当年风致，勉强续貂，以贻好事。丹邱柯九思书於云客阁，至正元年冬十有一月日南至也。以上四首和词并见郁氏书画跋记卷一。
元	王冕	《画猫图》	吾家老乌圆，斑斑异今古。抱负颇自奇，不尚威与武。坐卧青毡旁，优游度寒暑。岂无尺寸功？卫我书籍圃。去年我移家，流离不宁处。孤怀聚幽郁，睹尔心亦苦。时序忽代谢，世事无足语。花林蜂如枭，禾田鼠如虎。腥风正摇撼，利器安可举？形影自相吊，卷舒忘尔汝。尸素慎勿惭，策勋或逢怒。
元	张昱	《金山寺》	六鳌捧出法王宫，楼阁居然积浪中。门外鸥眠春水碧，堂前僧散夕阳红。杨州城郭高低树，瓜步帆樯上下风。人世几回江上梦，不堪垂老送飞鸿。
元	杨维桢	《三阁图》	金陵新阁空中起，虎踞龙蟠凤双掎。沉檀雕柱阚玉螭，丽华吹笙彩云里。水晶帘空滤明月，三十六宫白于水。红尘巴马四百秋，五城步障五花球。彩绘山头盖宫殿，山前十二银潢流。健娥五百曳锦缆，金莲吐影上下金银州。二三狎客混歌舞，中有酒悲泪如雨。嘉州讽谏三阁图，秦州别幸千花株。回鹃队，鸦群呼。夜半卷土昌泸渝，黄茅缚髻口衔璧。草降表，王中书。呜呼！《玉树》声中作唐虏，门外崇韬是擒虎。
元	王丹桂	《木兰花慢》	叹滔滔苦海，任群迷，恣漂游。被有限形躯，无涯爱欲，一向拘囚。空生万千计较，况百年、短景不常留。贪为名深利切，岂期水远山悠。如流。岁月相催，宜省悟，觅抽头。向太一峰前，双林树下，早把心收。从来既知是错，待番番、放下便休休。撒手纵横无，状同不系之舟。
元	白朴	《【双调】驻马听 弹》	雪调冰弦，十指纤纤温更柔。林莺山溜，夜深风雨落弦头。芦花岸上对兰舟，哀弦恰似愁人消瘦。泪盈眸，江州司马别离后。
元	冯子振	《鹦鹉曲 野客》	春归不恋风光住。向老拙问讯槎父。叹匡山李白飘零，寂寞长安花雨。指沧溟铁网珊瑚，袖卷钓竿西去。锦袍空醉墨淋漓，是万古声名响处。
元	谢应芳	《八声甘州 寄无锡钱梦弼 此下丁藏付藏钞本，》	记年时东走避风尘，随处觅桃源。偶相逢一笑，堠山西畔，乔木参天。百尺元龙楼上，下榻许高眠。鼓我瓠巴瑟，鱼鸟欣然。每日春风池馆，有竹林诸阮，醉袖联翩。要簪花捧砚，常挟两飞仙。又安知、桑田变海，竟飘零、老去雪盈颠。绨袍外、故人余意，肝胆雕镌。极是。周咏先又补此三首，误矣。
元	王恽	《西江月 大河凝冰蔽川而下，与一二僚友登白》	散策暂辞凫吏，倚楼来听渔歌。夕阳西下乱山多。白鸟苍烟卫破。一夜朔风吹雪，白云飞满长河。不将幽梦付凌波。意在吴郎画舸。
元	许有壬	《南乡子 次可行韵二首》	薄宦苦营营。半世长亭复短亭。一旦结茅当叠嶂，云屏。朝暮阴晴几样青。浊酒瓦盆盛。农父无才却有情。好雨知时公到此，安宁。话到盆空。
明	王逢年	《汉宫篇》	云蟠象魏接长杨，日拥龙颜坐未央。吾道欲兴周礼乐，圣朝空老汉文章。九重推毂边人泪，杂佩分花辇路香。谁荐《子虚》金马外，汾阴春雨夜苍苍。
宋	释原妙	《禅人请赞》	不识岩头密启处，刚言悟得仰山禅。遮场败露难遮盖，留与儿孙万世传。
元	景覃	《凤栖梧》	倦客情?纷似缕。小院无人，卧听秋虫语。归意已搀新雁去。晚凉更作潇潇雨。架上秋衣蝇点素。冷菊戎装，尚被春花妒。别有溪山容杖履。
元	杨维桢	《览古四十二首 其十二》	汉廷古遗直，免官归田园。已闻御史奏，严李有飞言。矫制独无罪，加冠礼终存。谁谓淮阳召，淮阳为寡恩。
元	张宪	《寄中山隐讲师》	问讯山中隐，中山第几重？风廊巡夜虎，云钵听经龙。流水千溪月，寒岩一树松。无因净渣滓，来共上堂钟。
元	王恽	《喜迁莺 题圣姑庙  仙姓郝氏，博陵县会涡里》	仙年方笄，姿态殊丽，尝同郎辈采频溪中，乐而忘返。一日，苍烟盛起，白书异色，龙渊鲛室，金支光烂，飘飘然有波神流而上，众姝惊散。仙独留不去，遥见与神顾语，乘碧茵同逝。俄烟开日晶，遂失所在。其母哀求水滨愿言一见，良久，觉异香袭人，仙雾发风驭，隐约于波渚间，若有以谢曰，儿以灵契，托迹绡宫，阴主是水，尘缘已断，毋庸悲悒。今而后，使乡梓田岁宜，有感而通，乃为吾验。时魏青龙二年也。年人相与馆仙于博陵城，台制甚宠丽。县教论李曜告予如此，今燕赵间冷灶日，香火趋祀者，所至风动，以孝感圣姑称云。至元庚辰夏四月，按部至县，喜其事甚异为民祷祠下，以仙吕命曲，庶为迎送神词，俾邦人岁时歌汀洲苹满。记翠笼采采，相将邻媛。苍渚烟生，金支光烂，人在雾绡鲛馆。小鬟顿成云散，罗袜凌波不见。翠鸾远。但清溪如镜，野花留。情。惊变现。身后神功，丝满吴。汉女菱歌，湘妃瑶瑟，春动倚云层殿。彤车载花一色，醉尽碧桃清宴。故山晚。叹流年一笑，人间飞电。
元	吴澄	《木兰花慢 再用韵 原误作  ，兹据何抄本改》	正群芳开遍，花簇簇，蕊稠稠。看艳杏夭桃，蒸霞作糁，辊绣成球。天然素肌仙质，对浓汝艳饰似含羞。痴绝京华倦客，贪眷忘却南州。传闻天上玉为楼。此事付悠悠。且白书风前，黄昏月下，烂熳同游。神疑藐姑冰雪，又何须、一醉解千愁。自有壶中胜赏，酿来玉液新。
元	杨维桢	《春芳曲》	春容不再芳，春华不再扬。我欲倩游丝，花前系春阳。春阳不可长，游丝徒尔长。飞来双蛱蝶，缀我罗衣裳。顿足起与舞，上下随春狂。
元	张翥	《风流子 赏筝妓崔爱》	梨园供奉曲，卿卿解、写入十三弦。听促弹宝柱，暮催行雨，放娇银甲，春绕飞烟。可人处、凤声啼玉碎，燕尾点波圆。宜与画看，徽容妍丽，欲裁诗寄，莺思缠绵。多情曾相遇，归舟字、梦里尚记游仙。好倩钿床纤手，移近尊前。尽何处教吹，玉箫明月，此情追忆，锦瑟华年。多少旧愁新恨，知为谁传。
元	元好问	《贺新郎 箜篌曲为良佑所亲赋》	赴节金钗促。爱弦间、冷冷细语，非琴非筑。别鹤离莺云千里，风雨孤猿夜哭。只雌蝶、雄蜂同宿。汀树诗成归舟远，认宫眉、隐隐春山绿。歌宛转，泪盈掬。吴儿越女皆冰玉。恨不及、徘徊星汉，流光相属。破镜何年清辉满，寂寞佳人空谷。人世事、寻常翻覆。入塞新声愁未了，更伤心、听得开元曲。呼羯鼓，醉红烛。
隋	王申礼	《赋得岩穴无结构》	岩间无结构，谷处极幽寻。叶落秋巢迥，云生石路深。早梅香野径，清漳响邱琴。独有栖迟客，留连芳杜心。
元	王惟一	《西江月》	一点真阳在坎，移来点化离阴。这些造化义幽深。须是明心见性。妙在一尘不染，自然对境无心。可怜世上少知音。会得超凡入圣。
元	刘燕哥	《太常引 饯齐参议归山东 青楼集》	故人送我出阳关。无计锁雕鞍。今古别离难。兀谁画、蛾眉远山。一尊别酒，一声杜宇，寂寞又春残。明月小楼间。第一夜、相思泪弹。
元	黄溍	《龙潭山》	二月清江照眼明，避风舟楫满回汀。断云挟雨时时黑，密叶藏花树树青。习隐未成陶令赋，行歌聊共屈原醒。碧潭光景无消息，坐看鱼儿点翠萍。
元	元好问	《阮郎归 为李长源赋》	帝城西下望西山。城居岁又残。万家风雪一家寒。青灯语夜阑。人瓮，鬼门关。无穷人往还。求官莫要近长安。长安行路难。
元	王哲	《山亭柳》	性本慈悲。要觅玄机。妙理上欲寻思。一身无可脱，被家缘、火院驱驰。爱欲猛捐样下，怎标向、那妻儿。此个丹成分两处，若教行坐总相随。但恐不由伊。双全全举得，人人尽、学取无为。清静到头各就，只庞居。
元	虞集	《一剪梅 春别 花草粹编七》	豆蔻梢头春色阑。风满前山。雨满前山。杜鹃啼血五更残。花不禁寒。人不禁寒。离合悲欢事几般。离有悲欢。合有悲欢。别时容易见时难。怕唱阳关。莫唱阳关。
元	王吉昌	《风入松》	乾坤鼎沸炼神丹。聚虎肺龙肝。合和蟾凤凝嘉瑞，变盈空、甘露。敛掠烹成金液，喷真味，霭椒兰。峥嵘酌饮醉乘鸾。韵法曲吟弹。舞袖婆娑容仪整，傲清风、明月天宽。一段清凉活计，占长春，得真欢。
元	许有壬	《水调歌头 和郑彦章韵》	春来久无雨，都作艳阳天。天公素念民事，其忍秽良田。鞭起九渊浓睡，散作两间膏泽，生意发天然。听得老农语，大有是今年。玉堂深，金阙近，乱云烟。乾坤放眼无际，何物不鲜妍。休把圣功收敛，要使人心满慰，万事此为先。我老归农好，宜买潞河船。
宋	张士逊	《雍熙中植桐于萧寺壬辰登科后告老来寺留题》	桐枝手植有桐孙，二纪重来愧此身。三匹衣鱼联贵仕，十洲轩冕接清尘。耕桑虽喜多新陇，耆艾堪嗟少故人。萧寺前题粉壁在，又书丁巳对壬辰。
元	韩奕	《二月二日寄友》	频年方节两匆匆，往事闲思半梦中。江郭春寒连夕雨，海棠花信几番风。萋萋远浦迷芳草，历历青天没断鸿。怅望思君无限意，扁舟一醉故人同。
元	王冕	《耕读轩》	路逢谁家子？背手牵黄犊。犁锄负在肩，牛角书一束。辄耕且吟诵，息阴坐乔木。南山豆苗肥，东皋雨新足。凉气满郊墟，书声出茅屋。古来贤达人，起身自耕牧。买臣负薪歌，倪宽带经读。寄语少年徒，行当踵前躅。
元	马钰	《报师恩 继重阳韵  藏头 拆起云字》	云言语已曾闻。下山侗再告君。诀传来成造化，情咄去没毫分。圭烂饮醺醺醉，卯相吞灿灿雯。义显彰真宝录，京山上个眠云。
元	张可久	《木兰花慢 常熟徐氏山园》	看红梅未了，搴杜若，结幽兰。喜树遮云鬓，地开月面，竹风鬟。投竿。钓鱼台下，似画舫、和雨阁前滩。龙挂古藤千丈，鹤眠矮屋三间。跻攀。危磴小阑干。松外倚高寒。且缓步寻诗，忘怀唤酒，满意看山。斓斑。紫苔外晕，拂苍云、字字碧琅。说与花间胜友，主人未可清闲。
元	杨维桢	《题逸乐子卷》	烟水风尘外，先生一草堂。干时无战策，却老有丹方。蒲方抄书短，松花酿酒日。有时歌欸乃，小艇在沧浪。
元	邵亨贞	《贞溪初夏（六首）》	巷巷缲车桑茧熟，村村社鼓野神来。鹁鸠声向树阴里，花下柴扉昼不开。
元	迺贤	《次段吉甫助教春日怀江南韵》	花底开尊待月圆，罗衫半浥酒痕鲜。一年湖上春如梦，二月江南水似天。修禊每怀王逸少，听歌却忆李龟年。卜邻拟住吴山下，杨柳桥边檥画船。
元	王哲	《满庭芳 修行》	阴尽阳纯，命停性住，先须汞识铅知。白坚黑固，土马木牛随。卯酉常从子午，申庚聚、用坎迎离。刀圭至，震龙兑虎，赤风斗乌龟。堪宜。真水火，癸丁炉灶，丹结何疑。漱琼浆玉液，神水华池。滋润灵芽瑞雪、日鸡叫、月兔推金翁喜，黄婆立便，养姹女婴儿。
元	谢应芳	《简钱士远》	一榻青苔对雪，五湖春水流嘶。欲遣长须觅酒，聊将短札题诗。
元	倪瓒	《寄养正》	得君佳句清如玉，秋色惊人换物华。老境侵寻真有感，故园隔绝更兴嗟。女萝绿遍牵茅屋，乌桩红明映落霞。欲酌一尊浇磊块，几时邀子过田家。
元	元无名氏	《醉太平》	堂堂大元，奸佞专权。开河变钞祸根源，惹红巾万千。官法滥，刑法重，黎民怨。人吃人，钞买钞，何曾见。贼做官，官做贼，哀哉可怜。
元	王＊	《西江月》	学道先明玄牝，修真须用工夫。三般药物不偏枯。也要坚刚一悟。月下擒来玉兔，海中捉出金鸟乌。半时运火入坤炉。炼得神丹坚固。
元	丁鹤年	《题风雨归舟图》	昔向沧浪吊独醒，中流风雨正扬舲。江空风卷潮头白，野旷云迷岘首青。挂席正思遗珮浦，推篷已过濯缨亭。襄阳耆旧今安在，抚几长歌对画屏。
元	王和卿	《仙吕·一半儿》	将来书信手拈着，灯下姿姿观觑了。两三行字真带草，提起来越心焦。一半儿丝挦一半儿烧。
元	刘因	《饮山亭雨后》	山如翠浪经雨涨，开轩似坐扁舟上。西风为我吹拍天，要架云帆恣吾往。太行一千年一青，才遇先生醉眼醒。却笑刘伶糟曲底，岂知身亦属螟蛉。
元	长筌子	《杨柳枝》	二曜忙忙若转丸。走天边。催人贩骨似丘山。不停闲。恋火猫儿拽不出，忒痴顽。遍观尘世总如然。好心酸。
元	谢应芳	《如梦令 陈彦真居昆陵鹤溪之阴，中年以来，》	，余闻而嘉之，故作此以赠满眼青山如画。说甚玉堂金马。头戴鹿皮冠，穿个布袍冬夏。都罢。都罢。心上了无牵挂。
元	欧阳玄	《渔家傲》	六月都城偏昼永。辘轳声动浮瓜井。海上红楼歌扇影。河朔饮。碧莲花肺槐芽。绿鬓亲王初守省。乘兴去后严巡警。太液池心波万顷。问芳景。扫宫人户捞渔艇。
元	杨维桢	《题钱选画长江万里图》	神禹划天堑，横分南北州。只今天不限南北，一苇绝之如丈沟。洪源发从瞿塘口，险峡中擘争黄牛。括汉甲湘会沆澧，二妃风浪兼天浮。青山何罪受秦赭，翠黛依然生远愁。洞庭微波木叶脱，有客起登黄鹤楼。老瞒横槊处，酾酒浇江流。江东数豪杰，乃是孙与周。东风一信江上发，从此鼎国曹孙刘。吴南魏北后，倏忽开六朝。江南龙虎地，山水清相缪。渡头龙马王气歇，洲边鹦鹉才名留。新亭风景岂有异，长江不洗诸公羞。宫中金莲步方晓，后庭玉树声已秋。何如一杯酒，锦袍仙人月下舟。解道澄江靓如练，醉呼小谢开青眸。铁厓散人万里鸥，拙迹今似林中鸠。不如大贾舶，江山足胜游。腰缠足跨扬州鹤，楼船不用蓬莱丘。平生此志苦未酬，眼明万里移沧洲。乌乎！楚水尾，吴淞头，山河一发瞻神州，孰使我户不出。兮囚山囚。
元	王冕	《寄昱东明》	浮清阁上山如簇，浮清阁下泉如玉。浮清主人瘦如竹，襟怀卓荦无点俗。相逢一笑不话禅，自道住山三十年。石杯酌茗搜我枯，石床扫苔留我眠。云深不听鸡戒晓，山风落涧松花老。归来耕田忘岁时，池塘几度生青草。君闲一尺素，我老双鲤鱼。共此片月光，各在天一隅。昨夜扁舟欲飞去，雪云冻隔耶溪路。千岩万壑不可寻，梦魂空绕长松树。
元	侯善渊	《仙乡子》	大道本无为。内外恬然处妙机。寂静清虚真有味，扬眉。冷淡灵光处处辉。绰约好容仪。坐卧行居左右随。翼御中天成玉象，无疑。位列南宫。
元	王吉昌	《感庭秋》	志通天地媾精神。消息葆全真。造化玄黄极妙，炼九阳、魂变逡巡。西来祖意坦然伸。无碍法门亲。应化河沙周普，露妙圆、糟粕清醇。
元	姬翼	《恣逍遥》	野服黄冠，芒鞋梨杖。无拘系、水云来往。行歌立舞，玄谈清唱。也不论、王侯高尚。性月圆明，神珠晃朗。周沙界、响无遮障。逍遥自在，优游偃仰。人间事、任他劳攘。
元	马钰	《十报恩 勉门人》	道人活计不相侵。各自衣餐各自寻。莫为闲言闲斗气，休争俗事俗萦心。搜玄绝虑龙随虎，索隐记机水养金。清净色身全法体，一炉丹熟步瑶。
元	谭处端	《西江月》	役我尽因心意，涤除般若玄机。不劳南北与东西。方寸些儿便是。宝鉴尘埃蒙昧，须从磨炼辉辉。光明一点照无为。直入蓬莱幽邃。
元	滕斌	《普天乐》	叹光阴，如流水。区区终日，枉用心机。辞是非，绝名利，笔砚诗书为活计。乐齑盐稚子山妻。茅舍数间，田园二顷，归去来兮！
元	张之翰	《水龙吟 张大经寓第牡丹》	旧时来往燕都，为花常向花前醉。十年一梦，鬓丝如许，尚余情味。曾见君家，后园深处，满栽姚魏。恨匆匆过了，寻芳时候，又早是、春归际。只想十分憔悴。说两株、吐花犹未。曲栏干凭，朝酣不语，为谁凝思。拟合金，清平妙曲，与渠相慰。怕今宵，便有无情风雨，作遮藏计。
元	王逢	《古从军行（七首）》	义结豪侠场，日趋燕赵风。攻城数掠地，帝赉主将功。玉带十球马，金镝双解弓。弓马分赐谁，赤脉干绿瞳。
元	元好问	《太常引 予年廿许，时自秦州侍下，还太原，》	祖道道傍。少年有与红袖泣别者，少焉车马相及，知其为观察之孙振之也。所别即琴姬阿莲，予尝以诗道其事。今二十五年，岁辛巳，振之因过予，语及旧游，恍如隔世，感念今昔，殆无以为怀，因为赋此渚莲寂寞倚秋烟。发幽思、入哀弦。高树记离筵。似昨日、邮亭道边。白头青鬓，旧游新梦，相对两凄然。骄马弄金鞭。也曾是、长安少年。
元	王哲	《啄木儿》	自住自住。离宫受坎户。自悟自悟。汞中建铅库。好频频顾。长相觑。上下冲和知去处。渐渐入、云霞路。赤凤儿、飞来振羽。饮尽乌江见水府。与神为主作宗祖。只把刀圭长安抚。方能教、子伴午。
元	王吉昌	《水龙吟》	至人主掌修真柄。格外玄言究竟。澄澄沉虑，绵绵至息，氤氲真性。一混炎风劲。五门开、三奇光并。动盈虚时候，阴阳变泰，显真造，契天命。整顿神情中正。现长春、风光卓。烂霞万缕，烟岚一派，盈空澄净。远近楼台，映奋云步，逍遥歌咏傲清凉法界，安闲活计，证无为圣。
元	洪希文	《玉楼春 重书灵严旧题处》	燕语垂杨春又暮。往事空随流水去。当时杰句倩谁题，尘笔只今无着处。酒债寻常随所寓。烟竹风花堪笑语。偷闲将学少年游，终不似邯郸故。
元	张之翰	《菩萨蛮 暮春即事》	梁间双燕呢喃语。想曾知得春归处。问著不应人。芹泥香正匀。翠阴庭院悄。手摘青梅小。天气恰清和。越衫犹薄罗。
元	马钰	《满庭芳 赠洞云散人陈姑》	清清净净，搜获玄玄。观天可认根源。敷布参罗万象，日月相传。做效女娲手段，撮虚无、五色新鲜。下火炼，大功成，了了无缺无圆。得一清宁人地，无为作，自然永永绵绵。杳杳冥冥，娠德产个胎仙。便是本来面目，更明知、无口能言。恁时节，有金童来报，得去朝元。
元	许有壬	《忆秦娥》	山瓢饮。太空为幕云为枕。云为枕。松声万壑，月明风冷。人生未老宜先省。尘寰尽有清闲境。清闲境。孤云野鹤，杳无踪影。
元	元好问	《鹧鸪天》	复幕重帘锦作天。金荷银烛夜如年。汉皋解佩终疑梦，缑岭吹笙恰是仙。花一梦，柳三眠。春风无意惜芳妍。罗裙细看轻盈态，元在腰肢婀娜。
元	王冕	《老柏图为张心田赋》	高堂素壁无纤埃，上有老柏参天来。铜柯旁奋龙爪出，密叶暗拥玄云堆。江干水落见白石，小竹无声弄秋碧。君不见剑峰低空绝行迹，诸葛祠前二千尺，霜皮溜雨苔花蚀，至今父老犹能识。
元	马钰	《踏云行 全真堂竹帘》	白刃持，青丝作线。一经一纬挨排遍。功成不敢挂茅，全真堂里垂方便。隔断尘嚣，内容自见。闲闲不用他人卷。月钩高钓入青霄，恁时。
元	王冕	《素梅 五五》	马迹山前大树梅，千花万花如雪开。满载扬州秋露白，玉箫吹过太湖来。
元	王恽	《水龙吟 至元十七年三月二十二日，予按部东》	临歧把酒，长歌不休，既而壶倾，犹不忍别，复聊镳几三十里，逾大尹而去。不知刘君得于予者何，而乃而相爱，因以水龙吟歌之，且酬雅厚，仍绿杨一道飞花，绣衣乱点如晴雪。玉瓶酒尽，阳关歌彻，未容轻发。绿绮论心，几人得似，刘君风节。记山堂醉，已成陈迹，今又作，东城别。世事悠悠谁料，淡长空、孤鸿明灭。老怀耿耿，正须自信，坚弥百折。白发灰心，平生留在，情驰丹阙。怅孤云细草，东州回望，恨高城隔。
元	元好问	《满江红》	一枕馀醒，厌厌共、相思无力。人语定、小窗风雨，暮寒岑寂。绣被留欢香未减，锦书封泪红犹湿。问寸肠、能著几多愁，朝还夕。春草远，春江碧。云暗澹，花狼藉。更柳绵闲?，柳丝谁织。入梦终疑神女赋，写情除有文星笔。恨伯劳、东去燕西归，空相忆。
元	王丹桂	《心月照云溪》	五峰挺秀，滴翠岚光腻。气势压沧溟，对烟浪、云涛无际。碧岩深处，腌映道人家，忘宠辱，绝骄矜，勘破人间世。野情幽兴。谁羡公卿贵。闲运妙玄机，看虎龙、盘旋作戏。婴娇女姹，欢笑庆金丹，功成去，步云霓，显我嘉祥瑞。
元	丁鹤年	《奉次虞侍讲先生见贻韵》	玉堂弃皃若浮云，无奈鸡林远购文。推毂近闻推汉士，避名宁计却秦军。芝亭花发春醪熟，鸿阁诗成夕磬闻。一饭未尝忘北阙，鼓琴谁识和南薰。
元	倪瓒	《如梦令》	削迹松陵华寓。藏密白云深处。造物已安排，万事何须先虑。归去。归去。海鹤山猿同住。
元	周巽	《渔歌子 樵夫四首》	春山漠漠淡烟横。阴壑丁丁伐木声。啼鸟静，落花轻。看棋松下暮云。
元	王冕	《有题》	红草流光锦绣衢，龙旗千乘拥金舆。指挥漫说丁都护，献赋可怜扬大夫。花压翠楼秋雨重，雪围毡屋夜灯孤。行人只说山川好，不信沙尘上须。
元	王冕	《闲题》	楼台矗矗带山河，金玉重重是帝家。云合紫驼开虎帐，天连青草入龙沙。春风小殿看飞燕，夜雨重城散落花。甲乙流苏仙梦好，莫教方士问丹砂。
元	刘志渊	《声声慢》	玄关击拆，抱一无离，知白守黑藏机。火运清风，三关过海轻吹。化液下成四象，作真汞、低浸华池。功九转，证黄金体就，神室辉辉。显现圆明正相，混人间天上，万变神奇。不有不空，不受垢染成疵。独擅念虚寂照，料本无、一物羁縻。真空用，显轮回颖脱，智剑高提。
元	杨维桢	《送理问王叔明》	金汤回首是耶非，不用千年感令威。富贵向人谈往梦，干戈当自息危机。雄风豪雨将春去，剩水残山送客归。闻说清溪黄鹤在，鹤边仍有钓鱼矶。
元	马钰	《上丹霄 次重阳韵》	遇风仙，心开悟，骋颠狂。黜妻屏子便迎祥。逍遥坦荡，恣情吟咏谩成章。就中行化觅知友，同共闻香。烹丹鼎，下丹结，中丹热，大丹凉。不须炼白更烧黄。自然玉性，万般霞彩射人光。上丹霄，去住蓬岛，永永。
元	倪瓒	《送高太守之秦邮》	秦汉置牧守，犹古之侯伯。封建而郡县，仁政固不易。汉宣知所本，留意二千石。慎哉高侯车，愿循古辙迹。
元	张伯淳	《满江红 次韵寿雪涧兄》	七日新秋，还又记、生申初度。清梦到、小桥流水，翔蓬深处。去岁滦京犹望远，今年谈宴知谁与。想荷翻、翠盖饱凉?，时掀舞。何时吸，惊盘露。何必颂，长明炬。更何须伊召，何须巢许。但有金丹消息在，待将铜狄摩挲去。尽西湖、山水四时佳，宜晴雨。
元	凌云翰	《苏武慢》	雾驾云，雨巾风帽，一剑凌风飞过。下视茫茫，遥观历历，不复更知天大。日月居诸，春秋代谢，几见授衣流火。记岳阳、三度曾游，未必世人知我。游戏处、柳树为徒，榴皮作字，聊说行藏如左。列豹重关，封狐千里，不满楚人哀些。瓦砾黄金，蓬莱别馆，归去有谁知那。不须分、天上人间，南北东西皆可。
元	李俊明	《谒金门 望梅》	春一半。留与大家同看。觅个温柔林下伴。北枝犹未暖。纵有?娥照管。可惜罗浮梦短。断岭不能遮望眼。几时魂却返。
元	杨维桢	《采莲曲（二首）》	同生愿同死，死葬清泠洼。下作锁子藕，上作双头花。
元	谢应芳	《水调歌头 再和前韵》	青白阮生眼，皮里有阳秋。谁信近来怀抱，汩汩泥穷愁。昨夜僧房听雨，如在潇湘夜泊，倚枕卧孤舟。无复少年日，解佩醉秦楼。更休说，烂羊尉，烂羊侯。三山湖上，如今田舍住东洲。洞十年金革，蓬勃一襟尘土，白雪向谁讴。濯足傍云水，披我老羊裘。
元	王恽	《眼儿媚 赋燕子楼用斡臣继路宣叔乐府韵》	横塘烟淡冷涵秋。寂寞旧妆楼。珠帘夜月，露桃幽怨，总是闲愁。形消骨化情缘在，此恨若为休。长河解浣，佳人无那，倒卷黄流。
元	许有壬	《鹊桥仙 赠相师周可山》	春秋七，江湖万里。老子阅人多矣。两朝名胜一囊诗，道浑似、当时袁李。红尘陌上，白云堆里。扰扰浮生行止。我非燕颔虎头人，但诗圣。
元	张雨	《摸鱼儿 和王平轩》	看棋枰、一番换局，山中知几朝暮。旧时王谢堂前燕，都付后人怀古。胡琴语。索燕寝凝香，此日天应许。甘回味苦。笑老子痴顽，胸中色线，终为衮衣补。投簪去，正有小山丛桂，归来依旧为主。春江剩酿番渌，门外尽多朱屦。高阳侣。惯踏醉狂歌，惊起星河鹭。花枝争舞。语兰玉阶，纤依约，犹染断缣素。
元	王冕	《送暨阳同知》	我生山野毛发古，不是多时旧巢许。松根坐卧忘岁年，足迹何曾入官府？雨晴忽觉草添肥，春来春去都不知。耕田凿井亦足乐，短歌长啸随所之。溪谷无尘人事少，纵有饥寒能自保。花村月夜犬不惊，可是太平风俗好。昨日柳花如雪飞，今日作诗何所思？我诗似质朴，君政从可推。锦衣翩翩马如练，拜恩应到黄金殿。他年皂盖下蓬莱，更与君侯作佳传。
元	张宪	《临安道中先寄赛京初》	朝入临安山，暮上由拳岭。周道无行踪，晴空断飞影。严关固高栅，叠嶂列危屏。荒坰斜日淡，虚市野烟冷。息肩坐茂树，瞑目发深剩何事马蹄尘，兵锋迭驰骋。
元	侯善渊	《长思仙》	看清音。见浮沉。法眼星眸运古今。红莲两间侵。火珠林。水真金。不比他方去远寻。承当认本心。
元	王丹桂	《无俗念 叹世》	蟾乌景急，暗催人、两鬓银丝如织。终日区区犹不省，盖为家缘煎逼。蜗角虚名，蝇头微利，得也成何济。闻身康健，好寻云路活计。拂袖落魄婪耽，水边石上，笑傲闲吟缀。一粒神丹光灿灿，免使尘清连累。坦荡逍遥，优游自在，占得真消息。功成归去，永居蓬岛仙位。
元	张翥	《行香子》	传癖诗逋。野逸山。是幽人、平日称呼。过如饭袋，胜似钱愚。尽我为牛，人如虎，子非鱼。石铫风炉。雪碗冰壶。有清茶、可润肠枯。生涯何许，机事全疏。但伴牢愁，盘礴赢，鼓咙胡。
元	杨维桢	《杀虎行》	刘平妻胡氏，从平戍零阳。平为虎擒，胡杀虎争夫。千载义烈，有足歌者，为赋是章。夫从军，妾从主。梦魂犹痛刀箭瘢，况乃全躯饲豺虎。拔刀誓天天为怒，眼中於菟小于鼠。血号虎鬼冤魂语，精光夜贯新阡土。可怜三世不复仇，泰山之妇何足数？
元	杨维桢	《冬青冢（重见）》	老羝夜射钱塘潮，天山两乳王气消。秃妖尚厌龙虎怪，浮图千尺高岧峣。文山老客智且勇，夜舟拔山山不动。江南石马久不嘶，冢上冬青今已拱。百年父老愤填胸，不知巧手夺化工。冬青之木郁葱葱，六綍树更蒲门东。
元	善住	《菩萨蛮 灯夕次韵》	当年老子逢佳节。万户华灯连皓月。和气满江城。喧喧队子行。掩关聊共坐。静对沉香火。一笑尽君欢。闲心无两般。
元	马钰	《捣练子 劝众师兄访道》	马风子，未通玄。性昏识昧不然。倚仗予，枉了贤。听予劝，莫推延。速当离我便参禅。就有道，而正焉。
元	王冕	《寓意十首次敬助韵 其一》	元龙湖海豪，忘怀但高眠。渊明辟世士，素琴不张弦。古意各有适，薄俗空妍。所以武陵翁，种桃竟忘年。
元	马钰	《清心镜 瓜李喻》	喜浮瓜，恐沉李。说破浮瓜，自然悟理。自今后、休炫文章，更不须讲礼。水云游，远乡里。休修外表，唯修向里。定喘息、永永冲和，饮长。
元	王冕	《次韵答王敬助 其一》	小隐水南村，喧哗不到门。无言及名利，适意在田园。春雨桑麻长，秋风果蔬繁。生涯有如此，何用觅桃源？
元	赵秉文	《梅花引 过天门关作》	山如峡。天如席。石颠树老冰崖坼。雪霏霏。水洄洄。先生此道，胡为乎来哉。石头路滑马蹄蹶。昂头贪看山奇绝。短童随。皱双眉。休说清寒，形容想更饥。，杖头倒挂一壶酒。为问人家何处有。捋冰髯。暖朝寒。何人画我，霜天晓过关。
元	元好问	《诉衷情 仲经举儿，小字高闾，所居名高斋》	行斋活计五车书。真欲釜生鱼。天公也相料理，新得掌中珠。看骥子，弄雏。最怜渠。青衫竹马后日，迎门好个高闾。
元	王吉昌	《绣定针》	酿金醴。灌上下三田，劫尘一洗。养浩师轲，贫乐慕回情逸。泛湖袭蠡。内摅恺悌。傲妙苑、道风济济。涤除心照，无离抱一，致柔循礼。胸襟昌云阶。盗月殿蟾精，日宫乌髓。二物相资，烹炼玉霜，满室丹霞光启。变成玄体。谅作个、阳魂头抵。步风超越，不在九霄境底。
元	刘处玄	《踏云行》	七十年光，五千二万。堤防不测无常限。假躯抛下落黄泉，平生应变时间赞。顿觉灵峰，真超彼岸。蜕形归去升云汉。天元过了去无来，踏莎。
元	王冕	《喜白发》	眉间黄色未为奇，好是梳头满面丝。从古其谁能脱略，于今得此可愉怡。绝怜雪色照明镜，更喜霜花衬接缡。万事为他最公道，老来镊白是儿痴。
元	杨维桢	《虞美人行》	拔山将军气如虎，神骓如龙蹋天下。将军战败歌楚歌，美人一死能自许。仓皇伏签答危主，不为野雉随仇虏。江边碧血吹青雨，化作春芳悲汉土。
元	杨维桢	《大明铙歌鼓吹曲十三篇》	於王气，涂之冈。五百祀，皇陵藏。火流乌，星流红，驾生圣人应天祥。圣人生，六合一统天下昌。汝阿弥，言语侏离复兜离，妖诵胡膜干毒师。蜂屯蚁聚乞乞万，摇首枯舌乐不疲。金银城，铁为键，汤为池，北据河洛南驱淮，老獐野鹘弗能支。大明帝，厉虎旅，拔龙飞，手把黄钺相招麾。元运绝，弥何为，筑京观，兖之际，荆之垂。拨乱反正，圣武赫戏，大明烈烈，开皇之墓。皇皇帝肇，迹濠之壤。上天黜元命，命帝靖四方。神兵三千，投鞭渡江。基建业，定南京。大兴问罪师，天戈剪妖狂。妖狂溃崩，赫烈我武扬。系颈阙下，大明朝贺开明堂。元主大去国，闽广并来王。皇帝神武，越五帝，咸三皇。皇皇万国宾，日出日入土，普为大明臣。制礼作乐圣化钧，大一统业万万春。三蛇长，一蛇擅雄王。上掩三日生妖芒。羿乌毙弯弓，无人落欃枪。血人为浆肉为梁，交结狫恣跳梁。帝闵下土命将一日平。收其帑实夷穴藏，截蛇首，刳蛇肠，祭民社主，反民井灶还丘坑注：反犬右加考山倾峨，水翻鄱，旗拏黄龙鼓考鼍。坤轴震，水犀列以阵，楼橹层层突而蜃。皇赫怒，血漂刃。不用命，斩以徇。铁钩锁，扼艨犝。辟强弩，开神弓。老犀晕火角生风，流星一矢贯尔额与胸。老犀穷，小犀夜泣鲛人宫。江为障，湖为池，两虎赫赫奸天威。天兵东下，跨池与障平如砥。兵十万，威武宣，红帕锦股偃草前，暇以岁月啸以延。收残丁，婴孤城，穿城炮机若流星。小虎粉首，大虎摧爪翳两端睛。齐云火天，骨肉焦冥，天子好生，一鸡一犬不汝兵。粮尽矢竭，开关输平。群臣鱼贯入大明。大明帝，义之断，仁之成。东海鲸，鬐插铁牙如雪山，眼如月。前驱虎头鲨，后挈三足蹩。尾一掉，天纲崩，地维缺。吞三闽啗百粤。飞涎喷沫，弟兄作穴。岩潭生子孙，天吴弯弓弓靶折，四海波涛尽流血。东皇太乙，乘鱼从霞。长纶巨饵，羁縻钩加。渔彭蠡，猎黄池，鲸亦穿腮京口来。京口来，游不动，化为鱿，空嗫嚅。海上将军神骑还，乘胜卷甲斩闽关。阿难气，老鹘语绵蛮。土豪据土孰与京？将军将命扬风声。豪一败，走连营，俘以南庙功用铭。闽山奠，闽水清。注：左九右虎益之都，鲁之邦，元不纲，兵强马壮碻磝冈。梗我王化，山输海贡隔梯航。狡狐三穴，跳踯贪狼，王师薄城，筑我受降。骈首就缚父与兄，弦歌之化复我邹鲁乡。太原李，继忠襄。京兆李，王咸阳。辱齿相依势相望，构谗煽虚撼金床。王纲偏，圯弗，上弗急君父，同盟不相援。征兵关中伐太原。大丞相，偏将军，士马百万蹂燕云。国已墟，关来从。尉之陀，窦之融。注：左提手右举邗启沟，汴通河，河之王铠仗山积，血流波。前徒接战尽倒戈，二三主将弁峨峨。输忠竭节心靡他，以彼取此类虞罗。由汴入滦入红螺。嗟政不纲可奈何？自底灭亡可奈何？国运倾，六师驻，那吒城。龟兹主，走滦京。宣明诏，许厥成。壶箪筐篚左袒迎，封籍府库奉大廷。大丞相，舍于野，克大国，匪余武，天子龙骧土貔虎。问其寡孤，毋恃杀掳，秋毫无犯民按堵。民按堵，振放旋，鉤丽冒胤未殄灭。大将军，请戍边，偏将逾葱岭，越祁连，追亡逐北万五千。抗大旌，悬绝幕，天子喻书通玉帛，胡宗未沓译。陇云寒，陇水干。天使晨入荆门关。石扼僰，左控秦。巴蜀限峨岷。伪夏昆，强项不来宾。元戎阐皇威，民何罪？肝脑縻。一札西去如星驰。彼元之微，弃身独夫。剪与我绝，忍及尔孤？告冉庞，束斯榆，檄邛笮，上版图。缀包薄，受正朔。玉垒峨嵋我城郭，沱潜三巴我堑壑。誓蚕丛，铭剑阁。
元	刘敏中	《清平乐 此篇促游山》	今晨过望。尽得山形状。石险路危心欲荡。手拨白云又上。半空仰见仙庵。山灵许我高探。倦处旋倾春酒，不愁冒雨卫岚。
元	邢叔亨	《木阑花慢》	一上蒲城岳庙，陡觉人在天宫。见松子花开，莺儿诉怨，想古体风。一片花花草草，叹健儿游子并联骢。不是眼前荆棘，怎能兔迹狐踪。剑华如水月填胸。浓睡不闻钟。看东苑蔷薇，西州芍药，南雁书空。休笑书生已醉，黄金印挂笑元戎。下笔鬼神尤惧，眼前景况何穷。
元	郯韶	《过女儿浦》	浦口寒烟生白波，薲花风急棹舟过。人家一路青山下，只有秋田落雁多。
元	张宪	《莫种树》	莫种树，种树枝叶多。枯杨易生稊，钝斧难伐柯。秋风动悲思，春月夜如何？
元	刘仲尹	《鹧鸪天》	璧月池南翦木栖。六朝宫袖窄中宜。新声蹙巧蛾颦黛，纤指移?雁著丝。朱户小，画帘低。细香轻梦隔涪溪。西风只道悲秋瘦，却是西风未得。
元	丘处机	《无俗念 暮秋》	霜风荡，舞飘零、木叶斜飞阡陌。极目长郊凝望处。衰菊斓犹坼。点点苍苔，漫漫朝露，渐结清霜白。山川高下，尽成一片秋色。潇潇万物摧残，凄凉天气，愁损征途客。水谷云根无可，独有苍苍松柏。悟道真仙，忘机逸士，亘古同标格。欺寒压众，自来天地饶得。
元	王逢	《送于子实辟淮阃掾》	淮海风高急鼓鼙，颍州烽火照淮西。糇粮几道通流马，楼橹重城望火鸡。星入夜寒芒角动，地连秋暝瘴氛低。君今掉鞅元戎幕，肯慰流亡父老啼。
元	边元鼎	《村舍》	何事区区守一丘，春花过了月明秋。等闲浊洒篱边兴，寂寞寒花雨里愁。不识故人今在否，每思前事隔重游。西风又是青山晚，落叶无声水自流。
元	王哲	《南乡子》	我已入南京。甘镇人人个个听。敬重三光须要认，休轻。五中间得致精。此去决前程。写尽平生自己声。若是却来重一过。灵灵。总看真形。
元	谢应芳	《避雨》	系马庱亭东，题诗野店中。长河飞白雨，高树洒清风。州界才相接，乡音遽不同。齐梁陵寝地，犹得问樵翁。
元	邵亨贞	《春草碧 南金契兄始托交时，与仆俱未弱冠，》	，世故牵掣，迨今未遂。兵后避地溪滨，复得旦暮握手，慨前迹之昀陈，预后期之可拟，不能已於言也。敬借前韵，述怀如左岁寒归计曾商略。富贵与神仙，辜前约。儒冠已负平生，不羡扬州去骑鹤。蓬鬓老风霜，心如昨。惟应郢上高才，风斤惯削。相见问行藏，重评泊。无情最是桑榆，那得昌阳引年药。山水有清音，同行乐。
元	邵亨贞	《河传 戏效花间体》	庭院。春浅。重门深掩。寂寞东风。睡浓。起来绣花影重。娇慵。宿妆凝澹红。待把眉山临镜画。还又罢。却放翠帘下。画楼间。楼外山。倚阑。只愁相见难。
元	张之翰	《木兰花慢 听姜惠甫摘阮》	羡黄台公子，能办此、淡中清。看璧月当胸，松风应手，一洗秦筝。都来四条弦上，有几家乐府几般声。秋水孤鸣老雁，春风百啭娇莺。嫩凉窗户酒初醒。特地为渠听。写江南江北，无穷意思，字字分明。悠扬博山烟底，把满怀幽恨一时平。长记曲终时候，钱塘暮雨潮生。
元	程文海	《摸鱼儿 次韵谢张古愚（原作谢张思古据景元》	汉江东、旧家文献，风流意气相许。金台早集荆山凤，声振一庭?鹭。春几处。须信道、甘棠树树含清露。平湖古步。妙一曲钧天，鱼龙出听，未数应钟吕。吾衰矣，鬓点吴霜几缕。刘郎忘却前度。千年黄鹤归来晚，山色漫留眉翠。东北注。羡滚滚云涛，去接西江水。仙尘异趣。但极目朝阳，清光万里，阿阁送高翥。
元	白朴	《天净沙 秋》	孤村落日残霞，轻烟老树寒鸦。一点飞鸿影下，青山绿水，白草红叶黄花。
元	王逢	《寄完哲清卿参政其婿某近卒》	大参久别况何如，萼绿花开雁又过。卖剑买牛时可得，据鞍上马老无多。鱼随春信登先豆，鸷匿寒形在旧罗。孰料周郎美甥馆，一床鸳绣拆孀娥。
元	刘志渊	《南柯子》	坐卧常澄湛，连绵缓吸呼。温温九气聚炉。滚泛身田，昼夜饮琼酥。腹内三丹有，心头一物无。养成健体契空虚。出没惺惺，实相现元初。
元	马钰	《两只雁儿》	四更里，彻玲珑，玲珑彻碧天。登彼岸，跨凤鸾。辛苦三二年。言非大，莫虚传。传了无一言。猿是马，马是猿。休教付两边。
元	尹志平	《凤栖梧》	岩上春光将欲暮。可惜春光，无计留连住。春去秋来分四序。一来一去成寒暑。岁计谩人人不悟。得丧悲欢，尽是轮回趣。我欲留言叮嘱付。
元	姬翼	《感皇恩》	事事饱谙知，才寻易简。种种施为尽虚幻。饭囊气袋，伎俩呈来羞赧。梦魂惊觉后、开青眼。百不介怀，蹉跎懒散。法网尘缘莫推挽。岚光野色，溪月松风何限。放闲身自在、无拘汉。
元	吴存	《水龙吟 落梅》	无端梦醉西湖，杨花扑帐春云热。朝来问讯，墙阴玉树，霏霏香屑。黏竹如斑，点衣如睡，穿帘如蝶。甚儿童惊怪，东风几日，销不尽，苍苔雪。莫恨玉妃浑老，半面妆风流仍绝。多情应有，洛滨解佩，江中捐。销得几番，荒烟疏雨，冷云残月。倩何人报与广平，渠不解心如铁。
元	杨果	《太常引》	长渊西去接连昌。无日不花香。云雨楚山娘。自见了、教人断肠。弦中幽恨，曲中私语，孤凤怨离凰。刚待不思量。兀谁管、今宵夜长。
元	王冕	《送客》	骊驹歌载道，肯为簿书留？顾我衰迟质，不禁离别愁。江花缘客兴，春水便归舟。兹去青云远，音书可寄不？
元	马钰	《踏云行 葡萄》	根蒂蟠虬，龙须围绕。枝枝叶叶青青好。三光照曜结云棚，就中几穗非常宝。初似琉璃，终成码瑙。攒攒簇簇圆圆小。数珠相似恐人偷，马风。
元	卢挚	《行香子 潭名士黄古山，名其北郭别业曰尘外》	社里诗人，尘外江村。甚终朝、关定柴门。酾泉行药，钓月耕云。间是谁欤，今隐者，古山君。老子虽贫，尽办清尊，但休嫌、俗壮轮。他时有暇，准去寻春。把竹边梅，松下石，可平分。
元	邵亨贞	《风入松 与李仲舆叙旧》	小溪溪上十年游。酌酒对花讴。竹西歌吹曾同赏，到如今、梦里杨州。绿发潘朗老大，近来懒说风流。故人握手话绸缪。重问旧盟鸥。五陵风度犹无恙，算闲身、底事沉浮。莫说乌衣巷口，夕阳都是新愁。
元	王冕	《猛虎行》	去年江北多飞蝥，今年江南多猛虎。白日咆哮作队行，人家不敢开门户。长林大谷风飕飕，四郊食尽耕田牛。残膏剩骨委丘壑，髑髅啸雨无人收。老乌衔肠上枯树，仰天乌乌为谁诉。逋逃茫茫不见归，归来又苦无家住。老翁老妇相对哭，布被多年不成幅。天明起火无粒粟，那更打门苛政酷。折贩肘无全民，我欲具陈难具陈。纵使移家向廛市，破獍猰貐喧成群。
元	许有壬	《摸鱼子 次郭子敬祭酒同赏牡丹韵》	记花王旧时名品，共传姚魏黄紫。洛阳种植雄天下，何日移根来此。青镜里，任淡抹浓妆，莫挽春衫比。人间四美。更天遣舒郎，等闲一赋，千载共心醉。清平调，漫与东风料理。繁华能扰天纪。沉香亭上无人恨，流入锦江春水。安故里。又何似吾侪，聊复尊耳。清歌且止。怕檀板无知，多娇不耐，惊得彩云起。
元	马钰	《无梦令 赠傅散人》	此个散人姓傅。不恋荣华贵富。物外做修持，玄妙性中分付。分付。分付。蓬岛将来趋赴。
元	罗庆	《水调歌头 游武夷 武夷山志卷十五》	雨晴山泼翠，溪净水拖蓝。闲来共陪杖屦，邂逅已成三。齿齿清泉白石，步步碧桃翠竹，是处辄幽探。行到钓台下，怪树荫空潭。踏芳洲，寻别馆，履才岩。壶天日月长在，云气满东南。沽得一尊浊酒，唤取山花溪鸟，听我醉中谈。异日再过此，端为解征骖。
元	王恽	《点绛唇 已丑清明前一日，春露堂即事，时既》	名酒相属，因放歌数阕而去，实至元二十六年三月七日也，可为不虚度此节矣。秋涧老人深香间适（朱校云深香间适疑有脱误）春雨如膏，最怜适与清明遇。晚晴庭宇。画出樊川赋。冉冉行云，低拂垂杨度。春如许。乱花深处。几点蔷薇露。
元	刘因	《宋理宗南楼风月横披》	物理兴衰不可常，每从气韵见文章。谁知万古中天月，只办南楼一夜凉！
元	马钰	《黄鹤洞中仙 咏瓦罐继重阳韵》	瓦罐真真实。须假良工造。十二时中下火烧。自有三光照。大肚物能容，圆正通明道。清净法身牢护持，不敢破坏了。
元	尹志平	《贺圣朝 羲州醮罢，命郭志全讲道德二篇》	古宜缘重，善根深种，志士心坚。感吾门洪教广开缘。共谈论功圆。中宵不寐，云朋高会，参透玄玄。向五千文内契忘筌。见自己神仙。
元	马钰	《清心镜 内修圃赠徐先生》	独自固。修园圃。踏畦踏垅，即非行步。把玉炉、倒卷灵波，又何曾手举。浇灌频，芽甲吐。渐渐馨香，满园堪睹。蕊珠宫、迸出霞光，效神。
元	侯善渊	《小重山》	阴阳颠倒一声雷。忽然惊睡觉，梦中回。迷云拂尽慧光开。随风去，抱个日头来。温养结仙胎。空中明显现，越灵台。四维上下看蓬莱。堪归。
元	王冕	《雨过 其一》	雨过山光润，烟浮野色昏。清泉流近砌，黄叶拥衡门。世事凭谁论？高情只自存。忽思浣花老，又欲向东屯。
元	元好问	《浣溪沙》	借守陪京尺五天。碧油旆里地行仙。政成多暇且同欢。梅雨江润，薰风高阁水晶寒。长鲸饮罢玉壶乾。
元	顾瑛	《晚泊新安有怀九成》	夜泊新安驿，西风八月天。人家溪树里，晚饭柁楼前。水落星移石，云开月堕船。遥思佩韦者，痴坐不成眠。
元	刘秉忠	《太常引》	长安三唱晓鸡声。谁不被，利名惊。搅镜照星星。都老却、当年后生。山林苍翠，江湖烟景，归去没人争。休望濯尘缨。几时得、沧浪水清。
元	关汉卿	《【双调】碧玉箫 七》	膝上琴横，哀愁动离情。指下风生，潇洒弄清声。锁窗前月色明，雕阑外夜气清。指法轻，助起骚人兴，听，正漏断人初静。
元	谢应芳	《赠杨君济县丞》	我昔昆山鉏白云，高轩访我麋鹿群。我今长洲钓明月，君复过此寂寞滨。感君相知式相好，与君谈笑开怀抱。坐分半席白瓯沙，满目青山净如扫。社公雨晴风不作，村北村南花自落。劝农来往落花间，鸡犬不惊田舍乐。君归哦松坐松阴，我舟更入菰蒲深。钓钩无饵勿语人，但说烟波无处寻。
元	王处一	《满路花 赠三州五会善众》	文山崇七宝，宁海涌金莲。三光同照耀，玉华天。能持平等，结果好因缘。五方清邪致，和气盈盈，化成瑞霭祥烟。吐仙花、四季新鲜。光焰射云轩。收藏天地髓，上朝元。金婴玉姹，不语内传言。万神皆伫听，都会龙祥，大金东土神仙。
元	刘因	《木兰花》	西山不似庞公傲。城府有楼山便到。欲将华发染晴岚，千里青青浓可扫。人言华发因愁早。劝我消愁惟酒好。夜来一饮尽千钟，今日醒来依旧。
元	尹志平	《西江月》	我爱西岩气势，连山带土丰肥。青松绿柳嫩依依。更有名花异卉。春水涓涓声细，秋阳烨烨光辉。此中不用上天梯。便是仙家景致。
元	王冕	《山中杂兴 其九》	趁暖行山径，寻幽过野亭。雨开云气白，风动烧痕青。桃树新生蕊，梅心小结形。倚阑闲纵目，物物得娉婷。
元	张昱	《题吴彩鸾写韵图》	小点红鸾欲下迟，远山浑似画来眉。如何一念人间事，上界仙曹便得知。
元	长筌子	《踏云行》	无相形容，灵明心手。清虚岸上栽金柳。剪除魍魉跨鹪螟，希夷俯啸空山陡。劫外飞腾，妙中行走。杳冥乡里寻知友。饮馀恬淡醉真风，乾坤。
元	萨都剌	《过高邮射阳湖》	秋风吹白波，秋雨鸣败荷。平湖三十里，过客感秋多。
元	许有壬	《菩萨蛮 寄中书诸公》	三司笑面靴纹皱。官憔悴非诗瘦。红袖写乌丝。谁曾梦见之。淮盐真是白。染得须成雪。何处有神仙。能教白复玄。
元	王吉昌	《风入松》	乾坤罗列道纲维。斡斗转星移。守迁飞伏随方变，应周天、衰旺相推。保护坎离丹药，启玄牝，契希夷。冥冥杳杳入无为。会三姓相期。应时烹炼循火数，结圆明、二八芳姿。彻地通天圣变，表身外，显容仪。
元	张可久	《霜角 渔梁送客》	浪花飞雪。船阁苍云缺。一片鸬鹚西照，樯燕语、柳丝结。话别。情哽咽。酒边歌未阕。他日寄书双鲤，顺流过、钓台月。
元	王逢	《游卜将军墓祠将军名珍字文超唐西河人有功业》	时危短吾裾，薄游东昆野。有唐将军茔，肃肃风露下。木叶金甲动，土花碧血洒。居然神兵栖，夜嘶石跼马。二蛇顾首尾，势若无御者。当时阵或然，威福巫得假。灵乌拂人首，疏火散村社。湠娄逝波，壮怀托申写。
元	元好问	《蝶恋花 白鹿原新齐作》	负郭桑麻秋课重。十角黄牛，分去声得山田种。乡社鸡豚人与共。春风渐入浮蛆。绕屋清溪醒午梦。一榻然，坐受云山供。四海虚名将底用。一声啼鸟岩花动。
元	王恽	《木兰花慢》	宪陵台畔客，笑几度，送人行。对一道青山，两行官柳，去住人情。苍生望初不。问此身、何用绊虚名。宦味真成画饼，隐居却伴侯鲭。十年惭愧草堂灵。自分苦飘零。甚一片闲云，几回归梦，野钓林耕。浮沉待从里社，觉倘来、轩冕总堪惊。寄谢竹林旧友，且休笔削寒盟。
元	马钰	《清心镜 赠严先生》	大丈夫，真烈士。斩钉截铁，一心无二。做修行、誓不还乡，遇危难发志。清净中，玄妙至。日月交光，虎龙参时。饮刀圭、保养神丹，应重。
元	蒲道源	《水调歌头 次权待制韵》	燕城过长夏，乡思若为禁。故园松竹潇洒，久矣负幽寻。赖有仙坛诗伯，同寓玉堂清署，相顾意殊深。余暇尽谈笑，烦暑自消沉。绕长廊，临静砌，称闲心。飕飕树杪风至，流水入衣襟。尚愧无穷汗简，也预诸公奋笔，投迹是非林。何日了官事，倒佩脱冠簪。
元	王哲	《南乡子》	物物要休休。打破般般是彻头。认得本来真面目，修修。一个灵芽稳稳求。火里好行舟。焰里白莲素脸幽。复郁风前通远，悠悠。透过青霄。
元	马钰	《黄鹤洞中仙 折起京字》	里悟传灯，炼真如镜。把光辉，满载驱风省。视风轮莹。内显琼面。灵童静。肯婪尘复载驰。风惺月仙家景。
元	高士谈	《减字木兰花》	西湖睡起。飞絮游丝春老矣。涨绿涵空。十顷玻璃四面风。时平事少。天与湖山供坐啸。他日西州。却怕羊昙感旧游。
元	马钰	《金莲出玉花 牟平县刘稳欲自焚身，遂作此词》	刘公听劝。学佛修仙凭识见。割弃心尘。不在焚烧舍身。些儿修炼。锻炼神丹须九转。功行圆周。相继海蟾的祖刘。
元	张翥	《定风波          商角调 商角调  西江客舍》	恨行云、特地高寒，牢笼好梦不定。婉娩年华，凄凉客况，泥酒浑成病。画阑深，碧窗静。一树瑶花可怜影。低映。怕月明照见，青禽相并。素衾自冷。又寒香、枕上薰愁醒。甚银床霜冻，山童未起，谁汲墙阴井。玉笙残，锦书迥。应是多情道薄。争肯。便等闲孤负，西湖春兴。
元	王吉昌	《南歌子》	烛点心光吐，云收性月辉。一壶冰莹振风威。万象参罗，魁斗斡璇玑。造化无为理，恢恢道化巍。冥冥杳杳契天机。鸠神功，法界步云归。
元	王哲	《无梦令》	春暖回头不肯。直待九冬冼冼。冻得不惺苏，丹药难为救拯。将。将。却觅长生且等。
元	王逢	《和戍妇陈闻雁有感（四首）》	介胄多年虮虱生，客窗今夜落边声。螭头钗子鸳鸯股，独自挑灯万里情。
元	谢应芳	《水调歌头 代陈氏谢徐彦铭》	玉杵捣灵药，丹鼎养芙蓉。城市山林小隐，家住驿桥东。况是南州高裔，更欲上池真液，冰雪炯心胸。医国手初试，在处起疲癃。种阴德，方寸地，继颐翁。活人多少，满林新植杏花红。遮莫南山石烂，又复瀛洲不浅，都付笑谈中。刮目看尘表，黄鹄驾天风。
元	洪希文	《鹧鸪天 渔父》	万顷玻璃浩荡浮。桃李小岸蓼花洲。春风秋月等闲度，雨笠烟蓑得自由。移桂棹，下纶钩。功名利禄不须求。得鱼换了茅柴吃，船放长江自在。
元	李孝光	《水龙吟 以上四印齐本五峰词二十二首》	倚阑遥见江南，狒狸前度愁风雨。英雄安在，龙颠虎倒，空悲朝露。落日荒宫，北风过雁，柰何踌。见行人指点，战场犹说，三城下，西州路。有客登高长啸，访诸君、旧游无处。麒麟何物，累累谁者，消沉千古。北海人豪，骆驼坡下，而今黄土。算无过何逊风流，便拟赋，官梅去。
元	侯善渊	《酹江月》	太玄正教，离繁华、修整真清真静。清静之中开道眼，舒展银霞流井。溢落精空，冲盈法界，满满收金鼎。烹煎日月，混纯天地齐永。寂寥独立无双，孤然不改，万法心俱省。变化飞升朝上帝，返入清阳真境。不夜长春，神仙聚会，授命灵童请。玉婴吟送，一杯长寿酩酊。
元	杨维桢	《饮马窟》	长城饮马窟，饮马马还惊。宁知呜咽水，犹作宝刀鸣。
元	王冕	《素梅 二六》	鹅州城东古梅树，鳞甲满身如老龙。冷霜极冷欺不得，春风吹作玉玲珑。
元	丘处机	《无俗念 赞师》	漫漫苦海，似东溟、深阔无边无底。群生颠倒竞，还若游鱼争戏。巨浪浮沉，洪波出没，嗜欲如痴醉。漂沦无限，化鹏超度能几。唯有当日重阳，惺惺了了，独有冲天志。学易年高心大悟，掣断浮华缰系。十载丹成，一时功就，脱壳成蝉蜕。从师别后，更谁风范相继。
元	虞集	《寄丁卯进士萨都剌天锡》	江上新诗好，亦知公事闲。投壶深竹里，系马古松间。夜月多临海，秋风或在山。玉堂萧爽地，思尔佩珊珊。
元	周砥	《元日试墨（二首）》	萼绿花开未，春醪已满缸。不须嗟往事，且复醉幽窗。采笔云千朵，青霄鹤一双。平生江海兴，渐觉片心降。
元	牧常晁	《西江月》	大道不由别物，只由心上行持。念头才动汞铅飞。止要定心专气。杀盗淫邪不纪，利名恩爱休迷。无心无事是丹基。说破元来容易。
元	许有壬	《点绛唇 病中偶成》	酒病诗愁，好春三月常孤负。开门春暮。新绿迷云树。一片飞花，绾住游丝舞。东风妒。等闲吹去。散乱随红雨。
元	尹志平	《下手迟 羲州醮罢劝众》	诸缘种种怎生休，万虑纷纷何日息。情忘处、诸缘顿了，意灭时、万虑俱毕。问君能有几多时，犹向人间弄智识。还知恁麽便回光，免使临头。
元	王恽	《点绛唇 春夜喜雨》	好雨知时，万金欲买初无价。种花罢。似为芳枝下。花重宫城，好个风人雅。从飘洒。探花走马。明日春如画。
元	赵孟＊	《浣溪沙 李叔固相会间，赠歌者岳贵贵》	满捧金卮低唱词。尊前再拜索新诗。老夫惭愧鬓成丝。罗袖染将修竹翠，粉香吹上小梅枝。相逢不似少年时。
元	侯善渊	《无梦令》	慷慨男儿洁列。除此一无分别。孤月镇长圆，混入碧潭澄彻。凝结。凝结。清胜玉壶冰雪。
元	卢挚	《摸鱼子 奉题雪楼先生鄂宪公馆岁寒亭诗卷 雪》	为君歌岁寒亭子，无烦洲畔鹦鹉。江山胜概风霜地，要近鲁东家住。丘壑趣。应素爱、昂霄老柏孤松树。登高作赋。想白云阳春，碧云日暮，别有倚楼处。金闺彦，尚忆西清接武。年来乔木如许。团茅时复羲皇上，我醉欲眠卿去。歌欲举。还自悟君亭，琢就琼瑶句。疏斋试与。倩倚竹佳人，湘弦赴节。凉满北窗雨。
元	王哲	《挂金灯 刘蒋庵》	好池亭，华丽於中莹。善修外景。装成内景。这两事、谁能省。谨按黄庭缉整。表里通贤圣。水心炎炎，火焰猛劲。溉练出真清净。
元	倪瓒	《戊寅十二月丹丘柯博士过林下赋诗次韵酬答》	积雪被长坂，卧疴守中林。山川虽云阻，舟楫肯见寻。倾盖何必旧，相知亦已深。惊风飘枯条，清池冒重阴。联翩双黄鹄，飞鸣绿水浔。顾望思郁纡，裴徊发悲吟。愿言齐羽翼，金石固其心。欢乐何由替，黄发期满簪。
元	高道宽	《苏幕遮 原调误作浪淘沙，兹据律改》	大参同，人难会。点开圆明，照觉迷天睡。举动施为明与昧。乾里丹元，休把真空背。坤中药，方以类。采得将来，付与丁公配。合就一丸先天味。食了登仙，鹤驾游方外。
元	白朴	《浣溪沙 酒间赠金禅师，年近六旬，头白如雪》	世事方艰便猛回。丛筠佳处得栽培。花光别有一枝梅。头似雪盔那复漆，心如风篆也无灰。生前相遇且衔杯。仁山词另录并有小桃红曲调删去。
元	孟昉	《天净沙》	星依云渚溅溅，露零玉液涓涓，宝砌衰兰剪剪。碧天如练，光摇北斗阑干。
元	白朴	《【越调】天净沙 夏》	参差竹笋抽簪，累垂杨柳攒金，旋趁庭槐绿阴。南风解愠，快哉消我烦襟。
元	许有壬	《南乡子》	尘梦黍方炊。白鹤空中漫诵诗。饮啄适时争得似，山鸡。敢效妖狐更假威。曾与老仙期。卫国遭逢彼一时。千六百年才不食，无饥。我欲推穷。
元	尹志平	《减字木兰花 一道士出示杜甫游春诗卷》	游春畅饮。万物熙熙花似锦。畅饮游春。迷了从来多少人。儒流道士。几个能通天外志。道士儒流。谁肯忘情言下休。
元	程文海	《浪陶沙 寿谭梅屋》	潇洒水云乡。乐事难忘。凤书无奈又相将。绕屋江梅犹未白，简上飞霜。小住正何妨。院院秋香。今朝何处按伊凉。一曲一杯千万意，地久天。
明	楚石梵琦	《西津》	月满潮来盛，天空野望低。树侵吴甸北，帆入楚江西。俊鹘秋方下，慈乌晓更啼。即看霜露及，风景色凄凄。
元	侯善渊	《诉衷情》	一天秋色翠如描。鸿雁啭声高。山秀水明相照，烟树映溪桥。倾雪浪，泛云涛。拂轻袍。归来沈醉，直到黄昏，月上松梢。
元	吴景奎	《念奴娇 寿晖东阳丁亥正月十三日生，推命者》	东阳老子，问天公、乞得两番六十。初度孟陬春未到，却算去年丙戍。火树银花，先开三夜，照耀维摩室。只园树下，争看无量寿佛。人道双岘峰头，乾坤清气，钟此弥天释。挂锡丛林三十载，玉检芝泥犹湿。岭上白云，尽堪怡悦，恐被风吹出。法身强健，摩挲时问铜狄。
元	马钰	《清心镜 赠灵一子》	何先生，听仔细。未到蓬头，且梳丫髻。亦未至、求乞残馀，待悟来许你。得定慧，入初地。凭仗无染无著，无为活计。心清净、通妙通玄，
元	马钰	《满庭芳 赠三一居士张明道》	昔年在俗，常畏三久，三张绵被重重。取笑风仙训诲，三髻山侗。古来马氏三宝，如今有、三被扶风。三一法，便悟来雪里，高卧三峰。从此依凭三教，把三乘妙法，子细研穷。内运三光照耀，坎虎离龙。存三守一三载，觉三田、一粒丹红。三三数，要心琴三叠，得与仙同。
元	张宪	《留别赛景初》	暖云将雨骤阴晴，四月罗衣尚未成。万点愁心飞絮影，五更残梦卖花声。方空越白承恩厚，绣衤屈诸于照道明。自笑穷途不归去，空怀漫刺阖闾城。
元	谭处端	《阮郎归 咏茶》	阴阳初会一声雷。灵芽吐细微。玉人制造得玄机。烹时雪浪飞。明道眼，醒昏迷。苦中甘最奇。些儿真味你还知。烟霞独步归。
元	谢应芳	《江贯道清江泛月图》	吾闻老郭之传许与江，山水绝笔称无双。此图夜景江所作，仿佛秋声动林壑。长江澄澄月在水，远山苍苍树如蚁。如此江山夜放舟，若人真是逍遥游。尔来一百四十载，改谷变迁图画在。世无苏李两诗仙，赤壁采石俱萧然。老夫此兴固不少，解裘亦足酤清醥。出门有碍行且休，不如烧香看画楼上头。
元	钱惟善	《篆冢歌（有序）》	包羲卦画龟龙出，颉俑造书鬼夜泣。俯观鸟兽迒蹄迹，依类象形文字立。以迄五代咸东封，改易殊体靡有同。周官保氏教国子，六书大义开群蒙。太史籀文古少异，小篆从省由秦始。《仓蚍、《爰历》、《博学》篇，三家著述初传世。秦燔经籍狱讼炽，乃当隶书趋约易。古文虽绝汉章行，尉律学童仍课试。东阁祭酒太岳孙，夙尝受业贾氏门。悯悼俗图昧所向，博采籀古加讨论。揭示上下明指事，转注假借形声意。立一为端亥毕终，分别部居不杂厕。亘千万古知字原，昭若列星丽躔次。中兴斯学曰阳冰，入室操戈何背戾。二徐训释浩江河，仲也祛妄言不颇。吴兴张有尔杰出，复古正俗订舛讹。布衣道士钱道住，玩世端如郭忠耍三十六举仅成篇，蝉蜕。遗踪不知处。席中如带恶安西，鼓皮离禹良可吁。汉家去古尚未远，成皋印文犹重模云间苦嗜古，手校科虫。辨鱼鲁。明窗静几风日佳，临模一扫千番楮。商彝周鼓真吾师，皦匾沉著沙画锥。鸾回凤翥龙夭矫，长戈短剑相交驰。书草日积充栋楣，保爱何啻璧与圭。细林山中一抔土，缃笈缄縢重闭之。於乎！禊帖藏玉匣，终致温韬举禾臿。亦恐虹光夜烛天，定有窃开窥笔法。冢头草，鸣寒蛩，薶文瘗笔同高风。后三千年见白日，好事应营马鬛峰。
元	张玉娘	《忆秦娥 咏雪》	天幂幂。彤云黯淡寒威作。寒威作。琼瑶碎剪，乘风飘泊。佳人应自嫌轻薄。乱将素影投帘幕。投帘幕。不禁清冷，向谁言着。
元	杨维桢	《生合欢》	朝作生合欢，暮作生离泣。安得并蒂坚，坚似七姑汁？
元	谭处端	《南乡子》	物物不追求。免有人前宠辱忧。世路巧机齐放下，休休。顺著人情不自由。最好把身囚。落魄随缘云水游。乞食存心消旧孽，修修。譬似无常。
宋	释原妙	《颂古三十一首》	飒飒秋风满院凉，芬芳篱菊半经霜。可怜不遇攀花手，狼籍枝头多少香。
元	刘秉忠	《诉衷情》	醪虽薄。再四劝君无恶。林到面前须饮却。莺啼花未落。束置功名高阁。两日三朝留酌。绿柳来年无可握。春情凭底托。
元	张宪	《周昉横笛图》	一妇跨镫如习骑，一妇鹄立类勇士。一妇横笛坐胡床，客貌衣裳略相似。鸑松云髻作懒妆，丫鬟手擎红锦囊。人言天宝宫中女，我意梨园旧乐倡。忆昔承平生内荒，宫中消息渐难藏。昨宵一曲宁哥笛，明日新声满教坊。春娇满眼情脉脉，唤起红桃亲按拍。不将三弄作伊凉，潜把闲情诉秦虢。声凄调低承索索，泬然有声如裂帛。月落长安天四更，六宫一夜梨云白。
元	邵亨贞	《减字木兰花 秋思》	锦屏香断。谁在朱楼吹玉管。唤起凄凄。不似河桥听得时。云阶月地。长忆青灯络纬。秋满闲门。断送潘郎瘦几分。
元	马钰	《清心镜 赠韦先生 拆韦字起》	公清，火戏虚。寂寂虎随憩。莲绽、胜似群花，缘行周济。悟回头，真自喜。诀无为清净，自然通秘。自得、休别追求，人免不讳。
元	陆文圭	《点绛唇》	闷托香腑，泪痕一线红膏溜。将身错就。枉把鸳鸯绣。柳带青青，攀向行人手。天知否。白头相守。破镜重圆后。
元	马钰	《桃源忆故人 赠蔡先生翁母攒三字》	夫妇听裁断。好生舍。男儿休管。俄然断恩爱无萦绊。渐令火锻。明明光灿。山侗唤。
元	马钰	《巫山一段云 赠胡了仙兄弟》	会握青钢剑，能衔白玉杯。虚心实腹养琼瑰。平地一声雷。唬杀三尸六贼。火里金莲开坼。自然显现个灵童。云步太虚中。
元	陈基	《孟冬观淮水》	孟冬日日东风狂，长淮水与风争强。层涛如山势欲立，怒潮逆上相颉颃。大舟乱流流转急，人马蚁集骇欲僵。篙师捩柁夸好手，迎风簸浪抑且扬。小舟径渡矜勇捷，翩如一叶凌空翔。须臾掀舞浪花里，回澜百折争低昂。我闻夏后分四渎，百川受职皆循良。迩来洪河恣陆梁，清浊混淆隳旧防。昨者王师搤淮口，坐制鲸鲵如犬羊。天吴罔象不敢动，河失故道谁之殃？汉武当年塞瓠子，劳。民兆乱纷抢攘。中原父子化鱼鳖，至今千里无耕桑。我欲诉帝敕河伯，使复故道安天常。清者自清浊者浊，勿冒约束干明章。不然帝怒速致讨，河伯戮死吁谁伤。
元	王逢	《秋感（六首）》	纷纷攘攘厌黄巾，妖血徒膏草野尘。马化一龙犹王晋，楚存三户未亡秦。飓风天静浮青海，朔漠山高直紫宸。莫为鬼方劳外伐，檿弧箕服最愁人。
元	李俊民	《过云台》	夜半风吹霁色开，晓来残月过云台。连山断处瞰平野，一线黄流掌上来。
元	周权	《沁园春 再次韵》	混沌凿开，天险巍巍，东岩峻兮。是云髓凝成，半空高矗，天风吹裂，一线中开。妙出神功，高擎仙界，鸟道疑当太白西。凭高处，见云嘘岩腹，鼓舞风雷。落花香染桃鞋。快阔步青云志壮哉。便万里孤骞，超人间世，一枝高折，作月中梯。笔蘸天河，手扪象纬，笑傲风云入壮题。摩苍壁，扫龙蛇醉墨，翔舞徘徊。
元	马钰	《踏云行 赴刘公斋》	玉液琼浆，调和玉屑。便教玉案堆冰雪。须凭玉杖作良工。捍成玉饼轻轻叠。蓦听金声，金刀细切。金炉里面烹无歇。馨香软美喂金牛，金牛。
元	谭处端	《卜算子》	四大因缘做。苦海凭船渡。一棹清风到岸头，得上无生路。人叹风贫苦。我步闲闲趣。脱体全空没一文，胜似石崇富。
元	李道纯	《沁园春》	说与学人，火无斤两，候无卦爻。也没抽添，也无作用，既无形象，不必烹炮。件件非真，般般是假，着意作工空谩劳。君知否，但一切声色，都是讹肴。见闻知觉俱抛。直打并、灵台无一毫。更休言炉灶，休寻药物，虚灵不昧，志力坚牢。神室虚闲，灵源澄静，就里自然天地交。全真辈，苟不全真性，劫运宁逃。
元	丘处机	《沁园春 景金本题作  心通 道藏作狂写诗篇》	大智闲闲，放荡无拘，任其自然。寄雅怀幽兴，松间石上，高歌沉醉，月下风前。玉女吹箫，金童舞袖，送我醺醺入太玄。玄中理，尽浮沉浩浩，来去绵绵。奇哉妙景难言。算别是、人间一洞天。傲立身敦厚，山磨岁月，从佗轻薄，海变桑田。神气冲和，阴阳升降，已占逍遥陆地仙。无烦恼，任开怀纵笔，端写灵篇。
元	萨都剌	《闽中苦雨》	病客如僧懒，多寒拥毳裘。三山一夜雨，四月满城秋。海瘴连云起，江潮入市流。钓竿如在手，便可上渔舟。
元	蒲道源	《临江仙》	俗务相仍何日了，纷纷百绪千头。空教萦绕似遭囚。情知鸥与鹭，亦解替人羞。春晓拂衣随父老，扶携寻壑经丘。本无肥马衣轻裘。闲身元自在，不问几宜休。
元	丘处机	《无俗念 竹》	虚心翠竹，禀天然、一气生来清独。月下风前堪赏玩，嘲谑令人无俗。嫩叶萧骚，隆冬掩映，秀出千林木。英姿光润，状同玄辅寒玉。好事东里田侯，南溪新种，使我开青目。尽日高吟窗外看，风筠梢摇绿。冉冉幽香，萧萧疏影，坐卧清肌肉。云龛闲伴，雅怀惟称仙福。
元	丘处机	《无漏子 假躯》	一团脓，三寸气。使作还同傀儡。夸体段，骋风流。人人不肯休。白玉肌，红粉脸。尽是浮华妆点。皮肉烂，血津乾。荒郊你试看。
元	马钰	《两只雁儿》	二更里，二气运，铅消汞焰煎。铅是汞，汞成铅。冲和满洞天。冲和气，任虚源。九曲明珠串。双阙透，射碧天。元来是自然。
元	王冕	《素梅 三六》	霜气横空水满川，梅花枝上月娟娟。却思前载孤山下，半夜吹箫上画船。
元	周巽	《渔歌子》	负薪行唱路迢迢。几朵梅花担上挑。风正紧，雪初飘。曲中犹自忆前。
元	谭处端	《浣溪沙 辞贾公 水云集卷下  此下原附刘处玄》	云水飘飘物外游。垂纶独钓大神舟。遇迷苦海不吞钩。却返碧波归去后，家山重会马丘刘。玉壶金液宴仙俦。
元	孙周卿	《沉醉东风》	花月下温柔醉人，锦堂中笑语生春。眼底情，心间恨，到多如楚雨巫云。门掩黄昏月半痕，手抵着牙儿自哂。
元	梁寅	《人月圆 春夜》	三春月胜三秋月，花下惜清阴。锦围绣阵，香生革履，光动兰襟。棠梨枝颤，乍惊栖鹊，夜久寒侵。明朝风雨，休孤此夕，一刻千金。
元	元好问	《泛舟大明湖》	长白山前绣江水，展放荷花三十里。看山水底山更佳，一堆苍烟收不起。山从阳丘西来青一弯，天公掷下半玉环。大明湖上一杯酒，昨日绣江眉睫间。晚凉一棹东城渡，水暗荷深若无路。江妃不惜水芝香，狼籍秋风与秋露。兰襟郁郁散芳泽，罗袜盈盈见微步。晚晴一赋画不成，枉著风标夸白鹭。我时骖鸾追散仙，但见金支翠蕤相后先。眼花耳热不称意，高唱吴歌叩两舷。唤取樊川摇醉笔，风流聊与付他年。
元	陈秀民	《山居杂咏》	好山看不尽，游罢更须登。石屋晴犹雨，天池夏亦冰。寻仙碧霞里，飞步白云层。松花飘满地，归路喜逢僧。
元	元好问	《瑞鹤仙》	四山秋气爽。正云淡、银河露零仙掌。轻烟瑞屏嶂。有文星一点，从天上。襟怀倜傥。笑谈间、光焰万丈。向玉皇，案底秋毫纸，屡承天奖。何况云龙风虎，万乘故人，两朝耆望。油幢玉帐。听环佩，丁东响。有弹弦吹竹，年年高会，增壮中秋气象。月中玉兔长生，借公醉赏。
金	元好问	《涌金亭示同游诸君》	太行元气老不死，上与左界分山河。有如巨鳌昂头西入海，突兀已过余坡陀。我从汾晋来，山之面目腹背皆经过。济源盘谷非不佳，烟景独觉苏门多。涌金亭下百泉水，海眼万古留山阿。觱拂泺水源，渊沦晋溪波。云雷涵鬼物，窟宅深蛟鼋。水妃簸弄明月玑，地藏发泄天不诃。平湖油油碧于酒，云锦十里翻风荷。我来适与风雨会，世界三日漫兜罗。山行不得山，北望空长哦！今朝一洗众峰出，千鬟万臀高峨峨。空青断石壁，微茫散烟萝。山阳十月未摇落，翠蕤云旓相荡摩。云烟故为出浓淡，鱼鸟似欲留婆娑。石间仙人迹，石烂迹不磨。仙人去不返，六龙忽蹉跎。江山如此不一醉，拊掌笑杀孙公和。长安城头乌尾讹，并州少年夜枕戈。举杯为问谢安石，苍生今亦如卿何？元子乐矣君其歌！
元	谢应芳	《送李彦明归高邮》	老夫归从东海头，春风送客归秦邮。出门复睹雁北乡，物我喜得同悠悠。吴船鼓棹渡江去，乌轮正挂扶桑树。桃花倚岸笑相看，杜宇催人啼不住。征袍十年尘土多，濯缨今年《沧浪歌》一百五日寒食雨，三十六湖春水波。文游台榭剪荆棘，继美前修集佳客。谁能唤起老龙眠，重写耳孙湖上宅。
元	侯善渊	《杨柳枝》	内阐规函致本宗。道相通。寂寥常在混元宫。悟真空。上下观之无一物，与谁同。逍遥独坐月明中。伴清风。
元	谢应芳	《沁园春 自述》	笠泽东头，翠竹渔庄，沧洲钓船。看三江雪浪，烟波如画，一篷风月，随处留连。巨鲈鱼，团脐螃蟹，坐饮篷窗醉即眠。蒹葭畔，不收，意若忘筌。向来四海戈。好战舰都成赤壁烟。笑痴儿航海，空寻蓬岛，渔郎失路，漫说桃源。鸥社盟寒，歌声断续，烟水寥寥数百年。玄真子，有家传旧曲，重扣吾舷。
元	元好问	《临江仙 内乡寄嵩前故人》	昨夜半山亭下醉，洼尊今日留题。放船直到淅江西。冰壶天上下，云锦树高低。世上红尘争白日，山中太古熙熙。外人初到故应迷。桃花三百里，浑是武陵溪。
元	丁鹤年	《兀兀》	数茎白发镜中新，兀兀穷年愧此身。万里云霄双倦羽，千寻江汉一穷鳞。望乡薄暮凭西日，去国中宵礼北辰。客路渐遥身渐老，此生何以报君亲。
元	许有壬	《如梦令 饶德明学士收疏齐咏竹二首，求和》	谁把清风领受。寻得岁寒心友。霜月玉亭亭，恰似老夫诗瘦。诗瘦。诗瘦。无柰碧云怀旧。
元	张宪	《双庙词》	睢阳战败血漂杵，力屈犹思为厉鬼。玄元祠前哭一声，朝食爱姬暮罗鼠。唐家宫殿秋草生，二十一陵如掌平。独遗双庙门前石，日有行人来系牲。
元	周砥	《石湖》	烟中白鹤独飞还，相伴孤云尽日闲。落日放船湖水上，一帘秋色看青山。
元	陈基	《癸卯二月十一日官军发吴门》	去年移戍秋将半，今岁渡江春正分。晋国偏裨归宿将，汉庭旗鼓属元勋。戈船十万尽犀弩，铁骑三千皆虎贲。却笑高阳老狂客，谩凭口舌下齐军。
元	王冕	《水仙图》	寒风萧萧月入户，渺渺云飞水仙府。仙人一去不知所，池馆荒凉似无主。江城岁晚路途阻，邂逅相看颜色古。环珮无声翠裳舞，欲语不语情凄楚。十二楼前问鹦鹉，沧海桑田眯尘土。王孙不归望湘浦，芳草连天愁夜雨。
明	陆居仁	《楚人弓》	楚人弓，悬两石，五十万矢陷强敌。绛人弓，箭三只，长歌入关成伟绩。多箭不如少箭力。制敌若在弓矢间，鸣条牧野高于山。铁厓曰：断史入诗，箴警多矣。
元	王冕	《云麓渔舟图》	大山小山无寸青，长江万里如月明。楚天不尽鸟飞绝，老树欲动风无声。何人方舟顺流下？草衣箬笠俱潇洒。蓬舟有儿能读书，不是寻常钓鱼者。玄真子，陶朱翁。避世逃名俱已矣，后来空自谈高风。我视功名等尘垢，何似忘言付杯酒？武陵岂必皆神仙？桃花流水人间有。
元	李真人	《菩萨蛮》	还丹鼎器将何作。戊己正土为城郭。城郭善堤防。提防生药王。药王能御众。臣下难飞动。外隔坎离城。谁人见鼎形。
元	王恽	《浣溪沙 题韩氏别墅》	翠竹连村白沙。小回抱一川斜。旋开幽沼听鸣蛙。樵客局边惊橘乐，黄尘门外任蜂衙。树头山色晚来佳。
元	刘处玄	《上平西》	想人生，老与少，似春秋。恰幼年、却变白头。莫争空假，无常气断卧荒丘。大都三万六千日，多病多愁。崇真道，敬真圣，明真理，了真修。侍二尊、至孝全周。全家拔宅，功成同去到瀛洲。出离生死无来去，阆。
元	张可久	《绿头鸭 湖上遇雪，再用前韵》	胜花时。临风渺予思。厌春妍、红娇绿姹，铅花只恁轻施。湿模糊、难描树影，白、尽改松姿。裙溅冰泥。鞋翻粉印，浣纱人倦洗胭脂。青山老、丹移玉井，何处葛公祠。断桥外、频催画桨，误击琼枝。忆当年、阿苏小小，鸾箫能品参差。紫云娘、双歌献酒，绿蓑翁、独钓成诗。楼殿摇空，管弦作市，乐天有句寄微之。观未足，朱帘尽卷，情怕雨丝丝。谁呵手、戗金红上，装个狮儿。
元	丁鹤年	《戏赠刘云翁》	千金不惜买新声，赢得风流老更成。银瓮葡萄浮腊蚁，金屏窈窕啭春莺。香凝宴寝频开席，花暗闲房合度笙。夜燕未终宾客醉，莫将明烛照华缨。
元	刘秉忠	《桃花曲》	青山千里，沧波千里，白云千里。行程问行客，更无穷山水。青史功名都半纸。念刘郎、鬓先如此。桃源觅无路，对溪花红紫。
元	马钰	《瑞鹧鸪 督韩三官人》	男儿决烈在方谈。口契相违亦害惭。虽是韩三疏马二，奈何马二忆韩三。养家便是甘中苦，学道须知苦里甘。甘苦苦甘还省悟，出离火院住云。
元	杨维桢	《姚家有牙将》	姚家有牙将，腰佩双青萍。追行长乐驿，夜杀程务盈。作表雪主罪，仗脸随自刑。我歌古义烈，岂愧宫门刭？
明	楚石梵琦	《燕京绝句（八首）》	闲居弥勒且同龛，酒价钱缗两不谙。笋蕨正肥何处好，春风春雨忆江南。
元	马钰	《解冤结》	凤仙符水。陆公药饵。两处住，一山一市。遣钰居敢相违，便当离此。怀真一、难为有二。予非秀士。道通奥旨。认根源，伏降心意。缚马擒猜觉狂游，喝声便止。休相侮、假身是寄。
元	王冕	《客边 其一》	微雨久不歇，浸成留客天。衔杯聊复尔，弹铗已萧然。落叶饶秋恨，鸣蛩减夜眠。故园归未得，日日数行船。
元	尹志平	《悟南柯 劝世》	着假求仙果，迷真觅佛心。香礼拜恐徒寻。不断无明，空惹业根深。苦口如良药，忠言似美金。人逢善者作知音。正教依凭，万祸不能侵。
元	李道纯	《满江红 赠密庵》	一粒金丹，这出处、孰知年劫。若不识根源，怎生调燮。况是自家元有底，何须着相胡施设。我分明、举似学仙人，天机泄。软如绵，硬似铁。利如金，圆似月。又不方不圆，无亏无缺。放则迸开天地穷，收来隐在虚无穴。问不收不放作么生，应难说。
元	王哲	《苏幕遮 咏友人叹身》	省其身，钤其口。赢得清闲，自在逍遥走。随分为生应永久。不义之财，且缩拿云手。少追陪，微饮酒。节色搜身，新认元初秀。认正三光兼孝友。不祝神祗，也得长春寿。
元	冯尊师	《苏武慢》	志气凌云，精神英秀，得脱遍求真理。虚空炉户，自已天真，遭遇便能修制。师不高明，咫尺如隔，千里安分真伪。这黄芽赤髓，时人皆有，柰何愚昧。真烈士、斡运机关，凿开混沌，夺得夜明如意。辉辉宝盖，赫赫灵光，影隐大渊无滞。休纵心猿，盗了金鼎还丹，谩劳虚费。起三阳真火，时时烹炼，九还逃避。
元	王恽	《水龙吟 送崔中丞赴上都》	绿杨一道飞花，绣花乱点如晴雪。都门几日，翠鸾回畛，情驰魏阙。顷不忘君，时虽多暇，远犹辰说。道六条尽备，诸人多样，卒难应，和鸾节。物胜自余芽，恐多输、豸霜摧折。人无定志，事随云变，莫扪渠舌。百步穿杨，空拳搏虎，岂容重发。望君侯早晚，去登黄阁，作调元客。
元	李俊明	《太常引 同知崔仲明生日》	太行千里政声扬。同何处、是黄堂。遗爱几时忘。试听取、人歌召棠。锦衣年少，插花跃马，休负好风光。三万六千场。但暮暮、朝朝醉乡。
元	王哲	《如梦令》	九二玄阴凛凛。白雪遍铺缘甚。还许润灵根，接引黄芽悉审。如恁。如恁。北海神龟畅饮。
元	王冕	《素梅 其九》	不向罗浮问醉仙，笑呼孤鹤下吴天。春风吹散梅花雪，香满西湖载酒船。
元	杨维桢	《杵歌（七首。有序）》	罗城一百廿里长，东藩将此作金汤。旧基更展三十里，莫剩西门一树樟。
元	侯善渊	《归来曲》	真常道，日用遍三千。大则包罗天地外，小周沙芥亦如然。物物尽通玄。威神力，混里任循环。撞破虚空七八片，明珠滚出海鳌边。光接焰魔。
元	查德卿	《一半儿》	琐窗人静日初曛，宝鼎香消火尚温。斜倚绣床深闭门。眼昏昏，一半儿微开一半儿盹。
元	刘处玄	《定风波》	临醮诸公戒行清。动天感应福非轻。壬润琼田农尽喜，秋成。田珠长豆苗生。要报天恩崇道德，随缘知足莫相争。旦望焚香餐素膳，无憎。
元	元好问	《江城子 内乡县廨芳菊堂前，大酴＊架香绝异》	迫视之无有也。或者以为花神，故并记之。纤条袅袅雪葱笼。翠阴重。暖香融。想是春工，满意与薰。百畹种兰千亩蕙，都办作，一帘风。花间人似玉芙蓉。月明中。下瑶宫。只恐行云，归去卷花空。剩著琼杯斟晓露，留少住，
元	倪瓒	《人月圆》	惊回一枕当年梦，渔唱起南津。画屏云嶂，池塘春草，无限消魂。旧家应在，梧桐覆井，杨柳藏门。闲身空老，孤篷听雨，灯火江村。
元	王冕	《秋怀 其二》	明月下西窗，窥我席东枕。枕中梦忽破，俄然转凄凛。美人天一方，相见犹拾沈。何时引金樽？开怀笑歌饮。
元	刘敏中	《鹧鸪天 秋日》	竹瘦桐枯菊又开。远山合抱水萦回。几行银篆蜗行过，一朵梨花蝶舞来。秋意思，闷情怀。懒将闲事强支排。倚栏目送归鸿尽，万里晴空入酒。
元	姬翼	《渔家傲》	伎俩全无痴懵懂。纷华世事看如梦。赢得一生心底空。忘尘冗。客来不管相迎送。我自情疏谁与共。爱闲不愿人钦重。看罢南华无所用。休相哄。老来生怕闲般弄。
元	方行	《复和五松小龙女歌》	东方龙君降灵女，腾飙曳烟轧腥雨。扑花扫海神为悲，玉帝封为九河主。贝宫铜龙刺云滑，彤台斗玉蛟柱八。琼丝络凤骑紫霞，金帖珑珑水晶袜。鳌头牵波月簌漉，翠幄银屏沓珠屋。倒窣天瓢浇火龙，九点齐州一时绿。挝钟欢饮邀万年，花宫盘盘象青天。湘妃献乐鼓冰弦，下窥四海销氛烟。
宋	释原妙	《颂古三十一首》	杀人犹可恕，再犯岂能容。贬向无生国，千圣不知踪。
元	王逢	《江边竹枝词（七首）》	巫子惊湍天下闻，商人望拜小龙君。茹?草染榴红纸，好剪凌波十幅裙。
明	楚石梵琦	《怀净土百韵诗》	欲生安养国，承事鼓音王。合掌须西向，低头礼彼方。观门诚易入，仪轨信难量。佛愿尤深广，人心要久长。婴儿思乳母，远客望家乡。郑重迎新月，殷勤送夕阳。分明蒙接引，造次莫遗忘。饮啄斋称首，熏修策最良。五辛全斩断，十恶永堤防。勿用求名利，毋劳论否臧。布裘遮幻质，藜糁塞空肠。摆拨多生债，枝梧九漏囊。精神才懒慢，喜怒便抢攘。水滴俄盈器，江流始滥觞。积来功行满，趁取色身强。室置千华座，垆焚百种香。新衣经献著，美馔待呈尝。莫点残油炬，宜煎俗像汤。形骸同土木，戒检若冰霜。想念离诸妄，跏趺在一床。刹那登净域，方寸发幽光。骨肉都融化，乾坤极杳茫。太虚函表里，佛刹据中央。莲吐葳蕤萼，波翻潋滟塘。鲜飙须动荡，彩仗恣摇扬。楼随四宝合，台备七珍妆。镜面铺阶砌，荷心结洞房。珊瑚裁作槛，玛瑙制为梁。田地琉璃展，园林锦绣张。内皆陈绮席，外尽绕银墙。覆有玲珑网，平无突兀冈。琼林连处处，琪树列行行。果大甜如蜜，音清妙似簧。乔柯元自对，茂叶正相当。一一吟鹦鹉，双双集凤凰。瑶池无昼夜，珠水自宫商。渠莹金沙底，风轻宝岸旁。高低敷菡萏，深浅戏鸳鸯。异彩吞群鸟，奇葩掩众芳。千枝分赤白，万朵间青黄。暂挹身根爽，微通鼻观凉。频伽前鼓舞，共命后飞翔。竟日莺调舌，冲霄鹤引吭。悟空宁有我，知苦悉无常。大士谈玄理，声闻会宝坊。经宣十二部，偈演百千章。直指菩提径，俱浮般若航。挽回寻剑客，唤醒失头狂。九品标粗妙，三乘互抑扬。炼深终绝矿，簸净岂存糠。示现真弥勒，咨参妙吉祥。圣贤云叆叇，天乐日铿锵。俊伟纯童子，伊优绝女郎。语言工问答，进退巧趋跄。火齐恒流焰，摩尼益耀芒。不须悬日月，何处限封疆。食是天肴膳，餐非世稻粱。挂肩如意服，擎钵自然浆。脱体殊清净，含晖更焜煌。袈裟笼瑞霭，璎珞衬仙裳。偏往微尘国，周游正觉场。慈颜容礼觐，供具任持将。侧听能仁教，还令所得亡。及归弹指顷，翻笑取涂忙。每受经行乐，谁云坐卧妨。普天除斗诤，匝地息灾殃。南北威灵被，东西德化彰。几番经劫烧，四海变耕桑。此界无亏损，斯人但寿昌。户丁休点注，年甲罢推详。满耳唯闻法，充饥不假粮。永怀恩入髓，且免毒侵疮。试说娑婆苦，争禁涕泪滂。内宗谁复解，邪见转堪伤。忍被贪嗔縳，甘投利欲坑。君臣森虎豹，父子剧豺狼。尽爱钱堆屋，仍思米溢仓。山中搜雉兔，野外牧牛羊。夺命他生报，衔冤累世偿。太平逢盗贼，离乱遇刀枪。好饮耽杯酒，迷情恋市娼。心猿抛罥索，意马放垂缰。逸志摧中路，英魂赴北邙。干戈消礼乐，揖让去陶唐。战伐愁边鄙，焚烟彻上苍。连村遭杀戮，暴骨满城隍。鬼哭天阴雨，人悲国夭殇。岁凶多饿死，棺贵少埋藏。瓦砾堆禅刹，荆榛出教庠。征徭兼赋税，禾黍减丰穰。念佛缘犹阻，寻经事亦荒。素襟龙奋迅，高步鹄腾骧。载顾同群雁，毋为独跳獐。圣胎吾已就，法侣尔相望。宝地同潇洒，金台共颉颃。翘勤山岌鹥，积德海汪洋。旷劫功弥著，纤毫过即禳。三心期远到，十念整遥装。必欲超魔界，从今奉觉皇。
元	王哲	《瑞鹧鸪 原误作点绛唇，兹依律改。但上下片》	昔日人言拾菜郎。根菜甲总盈筐。春夏秋冬闲不得，温炎凉冷镇长忙。今日予言截彩郎。能为斡运做经商。愿静一心休作用，好将四季细消。
元	马钰	《四仙韵 过静远镇》	兵辱我。戟丛中谁解祸。辩如锋。木和同是夏公。今清脱。兔日乌同作活。底然香。谢恩人鱼鼓张。
元	冯子振	《鹦鹉曲 别意 以上三十六首见太平乐府卷一，》	花骢嘶断留侬住。满酌酒劝据鞍父。柳青青万里初程，点染阳关朝雨。怨春风雁不回头，一个个背人飞去。望河桥敛衽频啼，早蓦到长亭短处。
元	杨维桢	《苏台竹枝词  一十首》	荻芽抽笋楝花开，不见河豚石首来。早起腥风满城市，郎从海口贩鲜回。
元	马钰	《清心镜 赠马先生》	好爽利，好豁畅。坐卧住行，逍遥坦荡。细寻思、名利之人，怎知此味况。向闲中，搜修养。锻炼一颗，神珠晃朗。算三次、海变桑田，是仙。
元	吴存	《满江红 谢番丞荐举》	词赋凌云，医不得、家徒四壁。俄又报、槐花风急，一天秋色。老去久忘炊黍梦，兴来偶作乘槎客。问当时、鹗表属何人，松厅墨。人纵有，垂天翼。谁不待，培风力。但吹嘘到处，扶摇咫尺。倚我一枝壶叟杖，为公三弄桓伊笛。约相逢、解佩换蒲萄，长安陌。
元	王冕	《新店道中 其一》	黄桑叶落雁声号，野鼠蹲沙北马骄。万里山河秋渺渺，一天风雨夜萧萧。客怀到此何由壮？酒兴于人自觉饶。早起梳头对明镜，不愁双雪飘飘。
明	陆居仁	《国马足》	国马足，吉行五十辔如沃。天马足，一日千里更神速。国马天闲饱刍粟，太行盐车天马哭。
元	曹明善	《喜春来》	春来南国花如绣，雨过西湖水似油。小瀛洲外小红楼，人病酒，料自下帘钩。
元	姬翼	《西江月》	物里存亡有限，人生光景无多。不禁两曜急销磨。枉恁争人竞我。见解明如龟镜，从渠辩若悬河。到头无计避阎罗。着甚枝梧得过。
元	马钰	《满庭芳 赠长安吉祥散人王姑》	死生事紧，悬甚儿孙。怡然跳出家门。物外逍遥，住个无事闲轩。常常澄心绝虑，便名为、捉马擒猿。尘念断，觉惺惺洒洒，自悟玄言。至妙精微去处，在风邻月伴，两脚云根。寂静方知洞里，别是乾坤。性命岂由天地，这灵明、返本还元。归蓬岛，更无生无灭常存。
元	姚燧	《摸鱼子 赋玉簪录呈赵太初兼与时中茂异》	更休寻、玉山瑶草，蓬莱知在何处。司花嫌被春风妒。留待九秋清露。还解语。试问著、当时月夜乘鸾女。何年遗汝。甚不怕高寒，青冥万里，鬟鬓乱风雾。人间世、无物有香如许。灵均遗恨千古。芙蓉杜若何堪佩，憔悴行吟沅浦。空自苦。悄教得、扬雄不信离骚赋。云窗月户。恨白发诗翁，年来多病，不识醉乡路。
元	马钰	《满庭芳 赠泾阳县二女姑》	奇哉至理，常净常清。易知易晓难行。要做神仙，须索认此为凭。休别搜玄搜妙，便登心、遣欲忘情。无染著，更无憎无爱，无竞无争。悟后触来不动，觉无中尺地，悉皆归宁。日月同官，昼夜团聚光明。不神而神显现，驾祥云、奔赴蓬瀛。朝玉帝，显真功，清静道成。
元	胡祗＊	《木兰花慢 元夜宴王三舍人宅，有大塔松灯之》	爱玲珑红玉，光照夜，满庭春。更翠焰浮空，朱明射月，和气留人。河东上元佳节，念客怀、谁作情亲。喜二三更雅集，清欢满意殷勤。人生元夜几番新。贤主亦佳宾。尽月转参横，香残烛烬，犹胜芳晨。团膝前儿女，放杯行、到手莫辞频。灯火佳庭此夕，明朝世务红尘。
元	冯子振	《鹦鹉曲 兰亭手卷》	兰亭不肯昭陵住。老逸少是献之父。过江来定武残碑，剥落烟剜雨。纵新新茧纸临摹，乐事赏心俱去。永和年小草斜行，到野鹜家鸡窘处。
金	赵秉文	《大江东去 用东坡先生韵》	秋光一片，问苍苍桂影，其中何物。一叶扁舟波万顷，四顾粘天无壁。叩枻长歌，嫦娥欲下，万里挥冰雪。京尘千丈，可能容此人杰？回首赤壁矶边，骑鲸人去，几度山花发。澹澹长空千古梦？只有归鸿明灭。我欲从公，乘风归去，散此麒麟发。三山安在？玉箫吹断明月。
元	尹志平	《西江月》	莫羡喧哗京市，休辞淡薄山家。猿啼鹤唳兴还加。心地清凉无价。夜伴清风皓月，晓观绿桧云霞。蓬头丫髻做生涯。堪向幽屏图画。
元	张翥	《婆罗门引 七月望，西湖舟中观水灯，一鼓归》	暮天映碧，玻璃十顷蕊珠宫。金波涌出芙蓉。谁唤川妃微步，一色夜妆红。看光摇星汉，起舞鱼龙。月华正中。画船漾，藕花风。声度鸾箫缥缈，雁柱玲珑。酒阑兴极，更移上、琼楼十二重。残醉醒、烟水连空。
元	马钰	《西江月 赠任守一》	一不轻师慢法，二遵清静仙经。三存精气养神灵。四把尘劳拂尽。五戒无明业火，六除俗礼人情。七擒猿马未安宁。八味琼浆得饮。
元	尹志平	《减字木兰花 西路请张道人，於处顺堂画西游》	清河画士。处顺存心堪发志。画士清河。早早来时意若何。全真宗祖。画向白云传万古。宗祖全真。永镇燕山日日新。
元	侯善渊	《西江月》	寂静茅庵潇洒，危峰密锁烟霞。朝阳轩外一枝斜。待客清茶淡话。默坐然净洁，不占半点尘沙。冰台心似白莲花。长在西江月下。
元	张雨	《忆秦娥》	兰舟小。沿堤傍着裙腰草。裙腰草。年年青翠，几曾枯槁。渔歌一曲随颠倒。酒壶早是容情了。容情了。肯来清坐，吃茶须好。
元	王处一	《归朝欢》	玉姹金婴围绕簇。玉蕊金莲清骨目。金光笼罩玉鳞龙，玉泉浇灌金竹。玉锋鸣胜曲。玉楼金殿金间玉。玉金交、玉炉金鼎，焰迸青黄缘。玉饭金浆非世禄。玉兔金乌常往覆。玉山玉海玉乾坤，玉人玉性无淋漉。玉蟾明匪烛。玉乌蟠桃仙果熟。玉京丹、玉阳服了，不被诸仙辱。
元	郭翼	《行路难（七首）》	君不见草木荣复凋，青青摧折风霜朝。人生寓一世，何异石火飞流焱。贵贱寿夭百千殊，死者前后孰可逃？当年称意即可乐，烹。羊炰羔召同僚。莫令闲虑损汝神，未老面黧毛发焦。冈头松柏多高坟，声誉俱逐尘壤消。令人及此志沈菀，上堂鼓瑟歌诗谣。
元	刘秉忠	《城西游》	昨朝信马凤城西，鞭约垂杨过小堤。春色满园花胜锦，黄鹂只拣好枝啼。
元	冯子振	《鹦鹉曲 感事》	江湖难比山林住。种果父胜刺船父。看春花又看秋花，不管颠风狂雨。尽人间白浪滔天，我自醉歌眠去。到中流手脚忙时，则靠着柴扉深处。
元	王哲	《醉蓬莱》	整六十三岁，三月良辰，十一日贺。瑞气祥云，香烟重锁。此际高穹，选降星郎，又天花乱妥。冰玉形容，神仙标格，有谁知那。谨告贤兄，今为见在，名利荣华，石中明火。猛出凡笼，顿悉除人我。自在逍遥，全真真乐，把无常。摘蟠桃，蓬莱旧呼，同行则个。
元	王逢	《得儿掖书时戊申岁》	客梦躬耕陇，儿书报过家。月明山怨鹤，天黑道横蛇。宝气空遗水，春程不见花。衰容愧耆旧，犹语玉人车。
元	王冕	《庚辰元旦》	试题春帖纪新年，霭霭青云起砚田。展卷不知山是画，举头恰喜屋如船。梅花雪后开无数，杨柳风前困欲眠。怅望关河无限恨，呼儿沽酒且陶然。
元	杨维桢	《与客登望海楼（二首）》	袅袅秋风起洞庭，银洲宫阙渺空青。客星石落江龙动，神马潮来海雨腥。弱水无时通汉使，赭峰何事受秦刑。远人新到三韩国，中土文明聚五星。
元	侯善渊	《一叶舟》	顶笠披莎归去。渐入芦花深处。绿岸缆渔舟。钓纶收。轻泛壶中一味。野鹤孤云相济。横韵清幽。乐无愁。
元	杨维桢	《题伏生受书图》	爪丘崩，科斗藏。《典》、《坟》孰求楚左相，金丝未坏孔子堂。济南老生教齐鲁，绵蕝礼官何足伍？挟书严禁禁未开，盘。诘谁能禁齐语？百年礼乐当有兴，天子好文开太平。百篇大义喜有托，十三女口传霝嘤。太常掌故亲往受，百篇仅遗二十九。河内女儿还可疑，老人屋中有科斗。建元博士孔襄孙，五十九篇为训文。嘉唐悼桀空有诏，孔氏全经谁与论。倪家书生能受学，一篇荐上元非朴。赏官得列中大夫，帝轨皇涂未恢扩。汉家小康黄老余，乌用司空城旦书。盖师言治在何处，后世徒走陈农车。
元	白贲	《【双调】百字折桂令》	弊裘尘土压征鞍鞭倦袅芦花，弓剑萧萧，一径入烟霞。动羁怀西风木叶秋水兼葭，千点万点老树昏鸦，三行两行写长空哑哑雁落平沙。曲岸西边近水湾鱼网纶竿钓槎，断桥东壁傍溪山竹篱茅舍人家。满山满谷，红叶黄花，正是伤感凄凉时候，离人又在天涯。
元	刘敏中	《满江红 次韵答畅泊然》	满纸龙鸾，浑厌倒、来禽青李。黄绢好、朝吟暮玩，爱之无已。玉刻来从千载上，宝珠出自重渊底。每相逢慰淡相于，如君几。无所见，哗然毁。安所有，同然喜。赖多情问我，病欤贫耳。一寸灰心寒欲尽，数茎绿发愁难理。说青帘高处有仙乡，无人指。
元	马钰	《满庭芳》	般般识破，物物难惑。自然安魂定魄。视听如聋如瞽，绝尽声色。身心逍遥自在，没家缘、恩爱系勒。无为作，乞残馀度日，无耻无格。游历恣情坦荡，似孤云野鹤，有谁管得。不羡荣华富贵，革车三百。终日澄心遣欲，觉玄机、密妙易测。功行满，做十洲三岛真客。
元	马钰	《桃源忆故人 自悟》	父兄未老先亡过。已后不须发课。决定轮排到我。生死如何躲。悟来便做麽。一任人猜心破。认正个中些个。有分携云朵。
元	侯善渊	《一叶舟》	道契希夷恍惚，辩正其中有物。物物自然通。尽包容。月白风清满目。宝篆玲珑馥郁。寥落遍精空。有无中。
元	王逢	《秋夜叹》	大星芒鬛张，小星光华开。皇天示兵象，胜地今蒿莱。河岳气不分，烛龙安在哉？参赞道岂谬，积阴故迟回。疏风夜萧萧，野磷纷往来。安知非游魂，相视白骨哀。汩汩饮马窟，云冥望乡台。于时负肝胆，慷慨思雄材。
元	王逢	《秋感（六首）》	南越东吴带楚皋，频年醉眼送飞毛。沧洲露白蒹葭满，甲第秋声蟋蟀高。九日天涯桑落酒，三军城上柘黄袍。试观汉后诗人作，独觉遗风属阮陶。
元	杨维桢	《禽演赠丁道人》	令威仙人归故林，白昼飞下天门深。一千年人忽作鹤，二十八宿皆为禽。俯头垂翅听驱使，走报祸福不敢谙。南方朱鸟献奇状，部领其属来侵侵。毛鳞裸介各异态，肖象妙合天地心。翩然谢客欲高举，便恐灭迹丹霞岑。东州名山指华顶，碧天倒坠青瑶簪。人间华表或可拟，驭十时复来相寻。
元	许有壬	《摸鱼子》	买陂塘旋载杨柳，年来于此承务。凉台燠馆吾何有，聊芘一时风雨。洲映渚。向一片烟波，鼎峙嵯峨屿。盘空硬语。挽三峡词源，千军笔阵，不尽乐闲趣。当年志，为国微躯曾许。青云仍际干吕。从知弱步难胜重，梦断九天胪句。时饮醑。趁四序栽花，缀作园池谱。长歌吊古。怅安得良田，茫茫万顷，种玉辟玄圃。
元	马钰	《清心镜 兴平郭姑来投全真堂下修行》	郭姑姑，男子志。割尘清，畏其生死。远本夫、缝合阴门，自古今无二。慎其终，如其始。自有坚贤，暗中提尔。处无为、清净彻头，同麻。
元	张翥	《秦淮晚眺》	赤栏桥下莫潮空，远火疏舂暗霭中。星月半天分落照，断云千里附归风。严城鼓角秋声早，故国山川王气终。莫讶时来一长望，越吟荆赋思无穷。
元	长筌子	《烛影摇红》	菊绽黄花，月生碧汉清光皎。霜前雨后正芬芳，四海圆明照。朵朵争开烂熳，吐香风、腾辉天表。槛边幽雅，空外婵娟，依时呈妙。阆苑仙葩，蒋公三径知音少。瑶台宝鉴照娑婆，悟者头头了。好对东篱赏玩，射江山、虚堂灵沼。数枝金蕊，万道银霞，浮生难晓。
元	元好问	《鹧鸪天 薄命妾辞三首》	复幕重帘十二楼。而今尘土是西州。香云已失金钿翠，小景犹残画扇秋。天也老，水空流。春山供得几多愁。桃花一簇开无主，尽著风吹雨打。
元	萨都剌	《少年游》	去年人在凤凰池。银烛夜弹丝。沉火香消，梨云梦暖，深院绣帘垂。今年冷落江南夜，心事有谁知。杨柳风和，海棠月淡，独自倚阑时。
元	尹志平	《江城子 义州作》	纷纷世梦暂无安。蚁循环。少开颜。悟道修真，要脱死生关。认得元初无一物，除妄想，断高攀。老来佚乐正宜闲。罢轮竿。钓舟还。物外清游，历遍古仙坛。更待东君传信息，度辽水，看闾山。
元	王哲	《阮郎归》	蓦然撞着阮郎公。无何两目红。盈盈翳膜碍非通。如何见宝瞳。真妙药，便修崇。良医显行功。金篦一刮真缘空。三光本秀同。
元	杨维桢	《小游仙（八首）》	东逾弱水赤流深，夜得桃都息羽旌。地底日回天上去，金鸡如凤自交鸣。
元	刘诜	《出墅初冬》	邻舂五更动，机杼响俱发。薄霜厉曾宇，天西辗孤月。驿马嘶不已，壁蛩鸣乍歇。故人期不来，山庄多落叶。
元	唐桂芳	《水调歌头 游武夷和罗庆 武夷山志卷十五》	武夷最佳处，晴气碧于蓝。远瞻崖壑溪曲，六六与三三。莫问尘生沧海，休叹鹤归华表，好景且容探。铁笛破龙睡，黑雨满深潭。笑神仙，留蜕骨，阅空岩。几人蹭蹬不遇，太史滞周南。最好擅场老子，笔底文章如许，何必事清谈。暂憩桃花下，白马税飞骖。
元	王吉昌	《玩溪沙 饮刀圭》	离坎升沉气不迷。天门减息饮刀圭。月宫飞出日中鸡。东北朋生调玉兔，两情和气吐虹霓。烹成火枣玉童携。
元	刘秉忠	《太常引》	桃花流水鳜鱼肥。青笠，绿蓑衣。风雨不须归。管甚做、人间是非。两肩云衲，一枝筇杖，尽日可忘机。之子欲何为。归去来、山猿怪迟。
元	郯韶	《次韵聂茂宣见贻就柬陆伯渊》	扬雄宅里曾相识，甫里祠前会面时。白日过门应问字，青春别墅只围棋。隔溪水涨桃花屋，深巷鸡鸣桑树枝。甚欲相从二三子，篝灯细雨共谈诗。
元	马钰	《满庭芳 邀姚公书》	山侗稽首，自别姚仙。思心度日如年。即此清清雨霁，遍润芝田。伏惟神明协相，处安闲、法体然。钰如昨，荷寻常留念，书信相传。辄有微言相恳，谭仙去相邀，鹤羽翩翩。傥若携云光访，感激难言。些儿闲中闲事，待贤来、面罄不宣。山侗拜，上玄中玄玉座前。
元	马钰	《黄鹤洞中仙 继重阳韵》	一个本来容，妙手应难尽。风貌清严神彩英，无意马。永永安闲也。浮利与浮名，心上何曾挂。黄鹤洞中仙子成，乘云马。出入常游冶。
元	丁鹤年	《过安庆追悼余文贞公》	将军匹马入舒城，击贼频烦训义兵。孝以保家忠徇国，聚而出战散归耕。围侔月晕全无隙，捷振天威大有声。游说飞书徒间谍，输诚伏节愈坚贞。云梯屡却妖氛豁，露布交驰杀气平。千里荆扬凭保障，七年淮海赖澄清。山深猰貐歼还出，江阔鲸鲵斩更横。外援内储俱断绝，裹疮饮血独支撑。天昏苦雾埋营垒，日落阴风卷旆旌。甘与张巡为疠鬼，肯同王衍误苍生。三千将士皆同死，百二山河亦继倾。静对风霆思号令，遥从箕尾识精诚。颂碑不愧词臣色，哀诏偏伤圣主情。愿为执鞭生不遂，临风三酹重沾缨。
元	尹志平	《点绛唇》	晔晔重阳，素秋气爽添清兴。仙歌咏。黄华相称。朵朵如如性。小槛芬芳，满座人钦敬。真清静。香风纯正。万户千门庆。
元	白朴	《凤凰台上忆吹箫箫 题阙》	笳鼓秋风，旌旗落日，使君威震雄边。羡指麾貔虎，斗印腰悬。尽道多多益办，仗玉节、亳邑新迁。江淮地、三军耀武，万灶屯田。戎轩。几回，画戟门庭，珠履宝筵。惯雅歌堂上，起舞樽前。况是称觞令节，望醉乡、有酒如川。明年看，平吴事了，图像凌烟。
元	王恽	《满江红 不肖目疾，中承都运赵侯天章侯天章》	。昨晚又以乐府见示，疾读数过，不觉有起予之叹。复寻前盟，略酬二公风月溪堂，也曾是、东州行客。长记得、相逢一笑，愁都雪。又对青山谈世事，老怀未减元龙节。恨霜蹄、蹴踏短辕间，论监铁。官里事，何曾歇。公等志，吾能说。尽纵横鞭算，玉壶冰洁。烂醉春风能几度，桃花未了杨花坼。甚一城、相望半年过，长如别。
元	王丹桂	《长思仙 赠平州宋志洪》	脱樊笼。离樊笼。无变无迁抱始终。直须显志洪。积真功。累真功。真正无私合大空。炉中丹自红。
元	杨维桢	《铁枪封万户至正壬辰七月二十日破贼于杭余尝》	李铁枪，人之杰。将之强，手持铁枪丈二长。铁枪入手乌龙骧，龙精射之落搀抢。皇帝十有二载秋七月，红凶西来寇西浙。防关健儿走惶惶，铁枪一怒目眦裂。十万赭衣暗城阙，铁枪乌龙去明灭。须臾化作风雨来，净洗铜城满城血。呜呼！殪猰貐，屠封狼，铁枪之锋无与当。胡为将星昨夜坠昱关，铁枪一折天无光。天无光，人伥伥，云台倚天云潜伤。天子赠忠良，祠以血食冬青乡。呜呼！归来乎？铁枪。
宋	黄巨澄	《登四明山》	会稽东南秀，四明名更佳。蜿蜒三百里，惨淡青莲花。伊昔天地初，山川始萌芽。六丁挥神斧，斲削如人家。四牖遗古制，玲珑吐云霞。侧闻刘樊徒，於此鍊丹砂。耕烟种青棂，结实大如瓜。挥手谢众士，身登凤凰车。至今石窗底，青天守龙蛇。玉女四五人，绿鬓垂鬖髿。时来听潺湲，意态静不哗。我夜闯其劳，月黑星如麻。顾惭无灵气，怅望空咨嗟。
元	元好问	《临江仙》	杨柳池塘桃李径，华堂寿宴初开。围春翠帷舞风回。东山携妓女，北海整尊。玉笋轻敲红象板，金荷潋滟传杯。笙歌缭绕宴春台。华山闲日月，野醉蓬莱。
元	倪瓒	《赠陈惟寅》	隐几方熟睡，故人来扣扉。一笑无言说，清坐澹忘机。衣上松萝雨，袖中南涧薇。知尔山中来，山中无是非。三十不娶妻，四十不出仕。消摇岩岫间，翳名以自肆。何曾问理乱，岂复陈美刺。高怀如汉阴，终老无机事。
元	张可久	《人月圆 春日湖上 北曲聊乐府前集今》	小楼还被青山碍，隔断楚天遥。昨宵入梦，那人如玉，何处吹箫。门前朝暮，无情秋月，有信春潮。看看憔悴，飞花心事，残柳眉梢。
元	侯善渊	《夜行船》	雪囊中无俗物。恣疏慵、有谁拘束。不患虚名，无荣无辱。佻佻几人相逐。独坐弦歌盈卮。昂簪看、断云相续。池上游龟，洞前行鹤，风。
元	玄悟玉	《减字木兰花 和完颜雍词 沈雄古今词话下引法》	无为无作。认著无为还是缚。照用同时。电卷星流已太迟。非心非佛。唤作非心犹是佛。人境俱空。万象森罗一境中。
元	许有壬	《南乡子》	山水绿相纡。好个依山傍水居。不是隆中高卧处，茅庐。直挽岷峨入壮图。匡世策全疏。只合归来坐守株。乡里小儿从笑我，非夫。却胜携人。
元	杨维桢	《寄淮南省参谋》	皇帝万年天统在，人臣八柱地轮回。西戎虎旅初传箭，南粤蛮王又筑台。斗上龙光红似电，海中蜃气黑成堆。白衣上客参谋议，画尽炉中铁箸灰。
元	沈禧	《踏莎行 绣床凝思》	亲组香绒，错综纹理。倚床脉脉如春醉。沉吟暗想玉京人，雕鞍何处鸣珂里。无限离愁，谁知就里。滔滔比似西江水。无情日夜向东流，一缄。
元	许有壬	《蝶恋花》	万象森森天漠漠。吹彻残更，声咽梅花角。窗外月明无处着。暗萤沾露随风落。梦里诗成浑忘却。起傍屏山，凉透纱帱薄。静里悠然心自乐。
元	马钰	《长思仙 寄长春子丘通密》	长思仙。长思仙。思忆长春子最贤。何时得面圆。展花笺。展花笺。写就清吟三两篇。专凭鸾鹤传。
元	张翥	《摸鱼儿 送黄任伯归丰城，时任伯放其妾还家》	正匆匆、楚乡秋晚，孤鸿飞过南浦。同来桃叶堪惆怅，一舸载春先去。愁绝处。问那曲阑干，曾听人低语。今宵最苦。向枫树溪桥，芦花野馆，翦烛卧听雨。吴霜鬓，破帽西风怎护。丝丝都是离绪。旧情顿冷新愁重，总付坠鞭词谱。君记取。待雪夜、相思乘兴柴冈路。唱予和汝。要款段随车，轻盈唤酒，重为国香赋。
宋	张士逊	《寄陈文惠》	赭案当年并命时，蒹薜衰飒倚琼枝。皇恩乞与桑榆老，鸿自高冥凤在池。
元	王冕	《红梅 其十》	桃杏漫山总粗俗，旧家池馆尚春风。道人不作罗浮梦，坐看珊瑚海日红。
元	王寂	《洞仙歌 自为寿》	先生老矣，饱阅人间世。磨衲簪缨等游戏。趁馀生强健，好赋归欤，收拾个、经卷药炉活计。辟寒金翦碎，漉蚁浮香，恰近重阳好天气。有荆钗举案，彩服儿嬉，随分地，且贵人生适意。也不愿、堆金数中书，愿岁岁今朝，对花沈醉。
元	张昱	《过歌风台》	世间快意宁有此，亭长还乡作天子。沛宫不乐复何为？诸母父兄知旧事。酒酣起舞和儿歌，眼中尽是汉山河。韩彭受诛黥布戮，且喜壮士今无多。纵酒极欢留十日，感慨伤怀涕沾臆。万乘旌旗不自尊，魂魄犹为故乡惜。从来乐极自生哀，泗水东流不再回。万岁千秋谁不念，古之帝王安在哉？莓苔石刻今如许，几度秋风灞陵雨。汉家社稷四百年，荒台犹是开基处。
元	朱唏颜	《糖多令 中秋》	凉影下青鸾。晴空泻素盘。漾玉壶、千顷多宽。老桂散香风露净，霜免莹，骨毛寒。老子倚阑干。不辞终夜看。有谁人、共此清欢。为问娥今与古，能几见，正端端。
元	白朴	《石州慢 丙寅九日，期扬翔卿不至，书怀用少》	千古神州，一旦陆沉，高岸深谷。梦中鸡犬新丰，眼底姑苏麋鹿。少陵野老，杖藜潜步江头，几回饮恨吞声哭。岁暮意何如，快秋风茅屋。幽独。疗饥赖有，商芝暖老，尚须燕玉。白壁微瑕，谁把闲情拘束。草深门巷，故人车马萧条，等闲瓢弃樽无绿。风雨近重阳，满东篱黄菊。
元	杨维桢	《赠王左丞（二首）》	共说淮南王左相，开门下士日忘飡。入幕许谁延铁笛，备员寻客奉铜盘。长绦掣去饥鹰饱，故道归来老马寒。若问东维上书者，五湖今把钓鱼竿。
元	王哲	《蓦山溪》	一灵真性，二物包囊定。三寸主人翁，四方游、各来邀请。五情六，七穷总相连，八山耸，九宫深，十地如何证。十分修练，九转通贤圣。八道涌琼浆，七门开、洞通清净。六街五彩，四象尽归依，三光照，二仪从，一颗明珠莹。
元	尹志平	《江城子 咏腊雪》	琼花缭乱玉尘飞。满长堤。拥柴扉。暖焙窗明，安用绣帘帏。夜静云收银鉴满，看雪月，斗光辉。季冬真瑞古今奇。助寒威。显丰期。感动诗人，魂魄入希夷。谢女多才咏不尽，留与俺，道人知。
元	张翥	《陌上花 使归闽浙，岁暮有怀》	关山梦里，归来还又、岁华催晚。马影鸡声，谙尽倦邮荒馆。绿笺密记多情事，一看一回肠断。待殷勤寄与，旧游莺燕，水流云散。满罗衫是酒，香痕凝处，唾碧啼红相半。只恐梅花，瘦倚夜寒谁暖。不成便没相逢日，重整钗鸾筝雁。但何郎，纵有春风词笔，病怀浑懒。
元	长筌子	《花心动》	劫外威音，叹劳生荒苍，几曾知觉。勘破转轮，擘碎虚空，游戏六门无著。块然蕙帐胡床稳，看铁树应时花灼。慧光烁。大明宝殿，玉龙盘薄。一颗玄珠踊跃。迸霞彩辉辉，万神欢乐。放去收来，逆顺纵横，雪曲顿超橐龠。真情欲诉凭谁说。见胎卵、梦魂交错。晓天廓。听吹凤楼画角。
元	马钰	《炼丹砂 鸣鹤馀音卷四之》	行道要心坚。密护丹田。调和真息永绵绵。十二时中常若见。休要尘牵。诀要避喧哗，静处安然。须通语、默默言传。神秀丹成行满。得去朝。
元	刘处玄	《踏云行》	子母相逢，自然明道。出离物彀无生老。茅斋公竹每为邻，清居幽阒仙家好。敬信高明，真欢无恼。各人性命修宜早。功成行满免轮回，蜕形。
元	侯善渊	《减字木兰花》	浮生苦恼。尘世忙忙何日了。一旦无常。福致他人业自当。君还省悟。弃舍冤亲寻出路。万事都休。性命之中子细搜。
宋	释原妙	《偈颂六十七首》	西峰结制不寻常，谷满仓兮僧满堂。既得遮些根蒂固，大家摇扇取风凉。
元	沈禧	《清平乐 题扇小景》	平湖渺渺。一叶扁舟小。荡漾不须频举棹。观尽云山多少。问渠乐意如何。平生惯识烟波。载却月明归去，数声乃清歌。
元	张可久	《黑漆弩 别高沙诸友，用鹦鹉曲韵 案宋金人词》	想从一月秦邮住。笑我是不耕种村父。话醒吟酒不成欢，灯下怯云羞雨。想梅花梦到孤山，又逐雪鸿南去。寨儿中燕侣莺俦，远望我认旗指处乃和田不伐韵。田不伐名为，宋徽宗时，曾为大晟府典乐，可见黑漆弩词调北宋时已有。惜今田不伐原作已不传，可能此调乃采自民间，元人小令即沿用之，特唱时音律转细。天一阁本小山乐府录此两首归入词一类，亦。
元	雅琥	《送赵宗吉编修代祀西岳》	北上函香去，西南致礼勤。蜀山千丈雪，秦岭万重云。驿骑鸣金勒，宫袍粲锦文。白头抱关吏，自羡识终军。
元	王哲	《杨柳枝》	谁识天边一井金。紫光侵。朝朝日日眼前临。没人寻。惟我静中知去处，自堪任。尽斤尽两入珠林。出高岑。
元	郭钰	《秋望》	长啸动岩壑，秋风生满林。片云随雁度，疏雨约蝉吟。燕马关山远，吴船岁月深。归来苏季子，何用苦多金？
元	长筌子	《江神子令》	庄周蝶梦几人醒。理圆明。了余生。老计田园，谷口傲其耕。落日西风吹败叶，云返岫，两初晴。数声高柳暮蝉鸣。淡烟横。野泉倾。千里关河，秋色满山城。晦迹人间青眼少，谁念我，养遐龄。
元	王恽	《木兰花慢 寿崔子文》	际河山两界，道此地，正文卫。才北渚离筵，南亭奔迓，终岁倥。风流故家从事，暂淹留、莲幕簿书业。更办锦诗句，笔端晕碧裁红。今朝寿席且从容。宾客喜相同。就雪蚁浮香，眉毫舒彩，莫放杯空。人生正须适意，尽冰梢、蜡蒂未冲融。海曲尚存遗爱，稼齐自有春风。
元	姬翼	《满江红慢》	百炼千磨，成底事、襟怀冰雪。向积尘堆里洒落，要明心月。根本泉源空到底，波澜枝叶休分别。遍世间、谁不是行人，何须说。丹宜秘，囊宜结。居无室，行无辙。更莫思人我，是非优劣。鹦鹉雕笼因解语，杜鹃枝上空流血。对利名、车马软红尘，牢藏舌。
元	刘敏中	《木兰花慢 八月二十五日为仲敬寿》	对南山秋色，湖海气、郁峥嵘。更落叶疏风，黄花细雨，何限诗清。良辰醉中高兴，料殷勤、喜见故人情。玉云腴酿，木兰花慢新声。归鸿远目入青冥。相与慰飘零。尽起舞狂歌，新愁旧恨，一笑都平。平生事，天已许，道青云有路上蓬瀛。随分人问富贵，不妨游戏千龄。
元	白朴	《水龙吟 丙午秋，到维扬，途中值雨，甚快然》	短亭休唱阳关，柳丝惹尽行人怨。鸳鸯只影，荷枯苇淡，沙寒水浅。红绶双衔，玉簪中断，苦难留恋。更黄花细雨，征鞍催上，青衫泪、一时溅。回首孤城不见，黯秋空、去鸿一线。情缘未了，谁教重赋，宵酒醒，无言有恨，恨天涯远。
元	张昱	《惆怅（五首）》	三山梦断彩云空，几把长笺赋恼公。画閤小杯鹦鹉绿，玉盘纤手荔枝红。春衫汗裛蔷薇露，夜帐香回茉莉风。惆怅近来江海上，却将鞍马学从戎。
元	马钰	《清心镜》	养家人，无个省。各炫惺惺，悭贪鄙吝。天来大、割舍惊人，敢不惜性命。这性命。於身紧。一息不来，身为土粪。愿省悟、疾速修持，个精。
元	王冕	《山中杂兴 十一》	细注归田录，重修种树书。自知身是客，不叹食无鱼。石屋春云重，紫床夜月虚。萧条空四壁，谁问马相如？
元	马钰	《苏幕遮 自害风》	遇王风，风传我。风发，风害家缘破。拈弄风飚风险团水火。风子，风韵闲吟和。顺风行，迎风坐。饮罢真风，更枕清风卧。施布仁风功行大。自许扶风，风里成因果。
元	刘秉忠	《南乡子》	季子解纵横。六印累累拜上卿。凤鸟不来人渐老，谋生。二顷田园也易成。尊酒醉渊明。菊有幽香竹有声。吹破北窗千古梦，风清。小鸟喧啾。
元	王哲	《临江仙》	正已修行无怠堕，推心上应天机。内容整肃吐光辉。灵真搜得莹，方可许瞻?谨谨授持专一守。静中清里归依。法恁条制不相违。九玄并七祖，连汝共升飞。
元	马钰	《战掉丑奴儿 赠刘叔建马长吉》	吾亲叔建并长吉，两个同监。来解婪耽。来往奔波名利贪，似痴憨。劝他早把元阳整，恋甚妻男。卓个云庵。一句玄言匪俗谈。离尘参。
元	王哲	《满庭芳 藏头 折起方字》	方觅残，馀蒙庵方，邀便出黄粱。中生秀，唯我最堪当。内冲和九转，般运、二气飘荡。飚动，楼上下，出入呼光芒。殃。取象滋，羊味酒，醴俱忘。灵真一点，圆照?璋。印白莲秀艳，清净、别恁馨香。华静，衣前引，齐唱满庭芳。
元	李道纯	《百字令 示众破惑》	成仙捷径，在玄关、一窍四通八达。说与学人先立志，悟后只消时霎。可笑迷徒，不求师指，执着旁门法。般精般气，到头都是兜搭。争知大道堂堂，坦平蓦直，也要师开发。会得善行无辙迹，玄牝自然开阖。一念无生，谷神不死，九转功周币。脱胎归去，大罗天上行蹋。
元	李孝光	《水调歌头 题于彦明新居》	东湖浸南麓，北荡带西山。其中大有佳处，元不减商颜。上有雁峰千叠，下有龙滩百曲，别是一人寰。昨夜雨新过，流水到花间。一张琴，一壶酒，伴渠闲。诗成真宰应妒，万象入嘲讪。北海尊依旧，东里杖藜无恙，未放鬓毛斑。吾亦秣吾马，不怕路盘盘。
元	王逢	《任月山少监职页图引》	好风东来快雨俱，夫须亭观《职贡图》厥酋高鼻深目胡，冠插翟尾服绣襦，革带鞮戺貂襜褕。左女执盏右执壶，手容恭如下大夫。酋妻髻椎将湛卢，五采杂佩相萦纡。转顾飞虎飞龙旟，锼耳者殿帕首驱。璎珞袒跣两侏儒，一擎木难珊瑚株，一戴五琢狻猊炉。神獒髬髵状乳沄，复谁牵之鬈发须。最后峨弁饰宝珠，若将入朝谨进趋。秃奚踉蹡亦在途，锦膊骢带汗血驹。尊贵卑贱各尔殊，经营意匠穷锱铢。唐称二阎道元吴，今也少监称京都。少监材抱岂画史，禹迹曾为帝亲理。河伯川后备任使，无支祈氏甘胥靡。大德延祐贞观比，辇陆航海填筐篚。鸟言夷面远能迩，少监临古不无以。赵公商公暨高李，颉霄汉嗟已矣。霱云曙开俨斧扆，包茅不入颡谁泚。周编大书王会礼，安得臣臣奉天纪。陋儒作歌歌正始。
元	马钰	《惜芳时 赠李官人》	伊子癸卯同生世。不觉流年五十二。我先入道搜玄理。自然不敢相遗你。无分昼夜常留意。诗曲谩书千幅纸。劝公早把家缘弃。免交失脚黄泉。
元	马钰	《满庭芳 臧刘石公献石羊索词》	拔山举鼎，射虎穿杨。难同搬运青羊。悟得玄中玄妙，豁豁洋洋。自然如痴似醉，远人情、风害猖佯。环堵里，且埋光隐迹，岂望名扬。但愿人人似我，内行持，云水恣意飘?金木随波流转，火运炎炀。自是虎龙交战，吐神珠、结正晶?恁时节，驾云轩归去，同礼重阳。
元	杨维桢	《西湖竹枝歌（九首。一作“小临海曲”）》	小小渡船如缺瓜，船中少妇《竹枝歌》歌声唱入箜篌调，不遣狂夫横渡河。
元	王士熙	《送巨德新》	渭城秋水泛红莲，《白雪》梁园作赋年。金马朝回门似水，碧鸡人去路如天。扬雄宅古平芜雨，诸葛祠空老树烟。小队出游春色里，满蹊花朵正娟娟。
元	尹志平	《无俗念》	冬寒夏暑，共春花秋月，年年无别。唯有形容朝暮改，不觉催生促灭。万劫昏迷，一时开悟，好把心休歇。纤尘不，本来一点明彻。闲对龟鹤松峰，林泉幽圃，自在开怀悦。行满功圆朝上会，方显男儿英杰。此理非深，玄机不远，未悟难分说。人间谁解，暗中虚度年月。
元	李道纯	《百字令 赠陈制斡》	修真慕道，乐清虚、任意陶陶兀兀。富贵荣华都不恋，甘分清贫彻骨。名利俱捐，是非不辨，且把身埋没。真闲真静，谁知如是消息。为言向上机缄，玄珠罔象，火候无时刻。一窍玄关通得透，顿悟非心非佛。情念双忘，有无交入，胎备元神出。眼睛开放，光明周遍无极。
元	尹志平	《青玉案 自遣》	扬眉瞬目分明露。认得元来处。清静无为香满炷。十方通彻，遍闻三界，一任年将暮。些儿妙处堪人顾。关外栖真忘来去。更有云霞三四侣。清吟野兴，固穷乐道，此外非他取。
元	叶颙	《日暮江村杂兴》	钓艇已收缗，无人深闭门。云生沙上石，月出水南村。寂寞寒潮远，微茫烟浪昏。孤舟中夜笛，感慨动吟魂。
元	许有壬	《如梦令》	墙角黄葵都谢。开到玉簪花也。老子恰知秋，风露一庭清夜。潇洒。潇洒。高卧碧窗下。
元	马钰	《蓬莱客》	熬煎急。熬煎煎逼熬煎客。熬煎客。妻男魔障，妙玄墙隔。遇予便把清凉测。清凉路上难缘溺。难缘溺。气通和气，息调传息。
元	王吉昌	《南歌子》	绝念驱群丑，澄心剿万缘。内枢橐龠息绵绵。一贯三宫，经纬契周天。火力温金鼎，明循六百篇。烹成二八体方圆。隐映祥光，绰约傲飞仙。
元	龚璛	《郡楼》	久客有远思，肩舆登郡楼。聊为避暑饮，更学御风游。叠翠城南面，双虹水北流。流将五湖去，叶叶采蘋舟。
元	白朴	《玉漏迟 段伯坚同予留滞九江其归也别侍儿睡》	睡香花正吐。谁交付与，东君为主。梦觉庐山，一片采云何所。惆怅留题在壁，麝墨染、无穷愁绪。常记取。徘徊顾影，镫前低语。几许。欺密留情，系绊煞世间，儿女。沦落天涯，夜夜月明湓浦。连我青衫泪满，料不忍、孤帆东去。离思苦。休唱渭城朝雨。
元	冯尊师	《苏武慢 以上二十首见呜鹤余音卷二》	静室修心，云山养道，几个遇人传诀。钻攒八卦，鼎备三才，修建道家基业。阴与阳并，斡转枢机，旋走虎龙蟠结。这天机逆顺，学流不晓，岂能分别。希夷理、瑞气腾腾，祥云霭霭，紫雾罩笼金阙。千神咸备，万化全成，方应大丹熟也。琪树瑶花，遍满虚无真景，翠红相列。观心澄晓月，清风满目，洞天清彻。
元	李俊明	《摸鱼儿 送侄谦甫出山》	这光景能消几度。大都数十寒暑。结庐人在山深处，万壑千岩风雨。朝复暮。甚不管、堂堂背我青春去。高情自许。似野鹤孤云，江鸥远水，此兴有谁阻。功名事，休叹儒冠多误。韩颠彭蹶无数。一溪隔断桃源路。只有人家鸡黍。歌且舞。更不住、醉中时出烟霞语。暂来樵斧。贪看两争棋，人间不道，俯仰成今古。
元	周砥	《拟古》	翡翠栖兰苕，鸳鸯上锦机。物固各有类，寸心独何依。春色来几日，海燕忽双飞。迎风不须入，尘满青楼扉。
元	白朴	《玉漏迟 题阙》	碧梧深院悄。清明过也，秋千闲了。杨柳阴中，又是一番啼鸟。人去瑶台路远，孤负却、花前欢笑。音信杳。西楼尽日，凭栏凝眺。缥缈。雾阁云窗，恨梦断青鸾，夜深寒悄。檐玉敲残，捱得五更风小。麝注金猊烬冷，画烛短、银屏空照。芳径晓。惆怅落红多少。
元	王旭	《春从天上来 贺正词》	斗转寅方。正凤历颁春，泰应三阳。河山衍庆，宇宙呈祥。瞻帝阙，五云乡。想千官拜舞，萃龙庭、圭璧辉煌。祝君王。愿皇基巩固，国祚灵长。休言太平无象，看武偃文修，岁稔时康。惠泽横流，仁风远被，四海歌颂洋洋。戴尧天舜日，将何报、金鼎焚香。捧瑶觞。奏钧天一曲，万寿。
元	元好问	《浣溪沙 相州西南善应，洹水所从出，风物绝》	湖上春风散客愁。芳洲烟景记曾游。人家浑似玉溪头。杨柳青旗酤酒市，桃花流水钓鱼舟。红尘鞍马几时休。
元	朱唏颜	《满江红》	弹铗归来，更谁叹、有鱼无肉。念良夜，向阑相对，旧欢难续。一夕乍寒秋枕梦，十年重翦西窗烛。算人生，得意待何时，蕉隍鹿。尊有酒，妻堪熟。书插架，儿能读。傍虚檐翠云低亚，万竿如束。数点苍山遥人户，半篙春水斜穿屋。便门前，车马寂无人，从教俗。
元	邵亨贞	《风入松 白仁甫集中木兰花慢结句云，二十四》	先生每叹赏之。一日作清平乐，赠一道人，末云，未试囊中餐玉，明朝且入蓝田，自以为得意，时举以似人。仍索予试作一解，时陆彦文夏士贤诸子，正有出郭行春之约，乃缀此复命，且订其盟，先生对客，击节不已当年曾过宋东邻。汗漫蹋芳尘。如今记得欢游处，画桥横、绿水粼粼。借问酒家何处，牧童遥指花村。近来乐事底因循。春又过三分。百年能几开怀抱，绕天涯、芳草销魂。但愿有钱留客，也胜骑马入门。
元	王丹桂	《临江仙 诫释道相辩》	禅道本来无辩证，皆因古圣强名。不须方外谩劳形。人人俱有分，个个总圆成。但把万缘齐放下，切须戒断无明。给孤园内任纵横。泥牛哮吼处，日午打三更。
元	元好问	《三奠子 离南阳後作》	怅韶华流转，无计留连。行乐地，一凄然。笙歌寒食後，桃李恶风前。连环玉，回文锦，两缠绵。芳尘未远，幽意谁传。千古恨，再生缘。闲衾香易冷，孤枕梦难圆。西窗雨，南楼月，夜如年。
元	马钰	《＊心香 劝众师兄求乞残馀》	物外飘蓬。馁在其中。蓦然闻、撞动斋钟。残馀求乞，祷告玄宗。念出家儿，无家地，道家穷。麻麦充餐，消灭尸虫。觉虚心、实腹和冲。婴儿跨虑，姹女骑龙。在虚无中，来无迹，去无踪。
元	邵亨贞	《浣溪沙 暮春集兴》	竹槛云古画图。烟堤花小蓬壶。画长人静鸟相呼。玄璧光浮铜雀研，紫绵香冷博山炉。半欹高枕当人扶。
元	马钰	《满庭芳 赠零口杨悟一》	杨姑悟道，猛烈难比。便把镜楼摔碎。识破皮囊臭腐，誓不梳洗。一志蓬头垢面，便披蓑、策杖顶笠。绝聪慧，戒无明业火，自常挫锐。断制男儿何似，比追魂取魄，索命活鬼。富贵荣华弃尽，更不留意。常守常清常静，处无为、自然之理。功行满，向十洲三岛。占个仙位。
元	元好问	《小重山》	酒冷灯青夜不眠。寸肠千缕、两相牵。鸳鸯秋雨半池莲。分飞苦，红泪晓风前。天远雁翩翩。雁来人北去、远如天。安排心事待明年。无情月，看待几时圆。
元	顾瑛	《白云海（范阳卢熊公武篆颜）》	虞山几千叠，千叠白云飞。出山变苍狗，入山为白衣。不如化作双白鹤，飞向白云深处落。向予能解说前身，不是当初旧城郭。
元	王铉	《清平乐 题碧梧苍石图 珊瑚网名书题跋卷八》	柔肠先断。舟系汾湖岸。别恨离愁秋水漫。写入数行新雁。幽闺兰梦初成。犹将小字呼卿。几点梧桐夜雨，一天霜月砧声。
元	贡奎	《枪竿岭》	薄宦辞家远，经秋未得归。直随山北去，却背雁南飞。川净白云起，郊平红树微。忆曾留宿处，立马认还非。
元	朱唏颜	《念奴娇》	倦怀无据。凭危阑极目，寒江斜注。吴楚风烟遥入望，独识登临真趣。晚日帆樯，秋风钟梵，倚遍楼东柱。兴来携手，与君更上高处。隐约一水中分，金鳌戴甲，力与蛟龙拒。拟访临幕清夜鹤，谁解坡仙神遇。断壁悬秋，惊涛月，总是无声句。胜游如扫，大江依旧东去。
元	沈禧	《渔家傲 口浦澄霞》	浩渺湖边三万顷。无风帖帖平如镜。更好晚晴霞弄影。天宇净。望空一抹胭脂凝。紫锦红绡空茜靓。纡蓝碧祥光莹。余晕飘摇斜复正。堪唱咏。落霞孤鹜遥相并。
元	何中	《发新涂金水亭》	振衣上野航，回首谢山阪。日淡秋水空，风清片帆远。沙光侵岸发，峰影随人转。前渡烟水深，离亭路今缅。
元	赵孟頫	《庆寿僧舍即事》	白雨映青松，萧飒洒朱阁。稍觉暑气销，微凉度疏箔。客居秋寺古，心迹俱寂寞。夕虫鸣阶砌，孤萤炯丛薄。展转怀故乡，时闻风鸣铎。
元	许有壬	《沁园春 次希孟韵，时召至通州，以病归。时》	坎止流行，行止非人，何劳用心。羡枝巢居士，泥涂轩冕，时斋老子，城市山林。富贵何常，荣枯递转，惟有高名不陆沉。他休问，只清风一榻，多少黄金。神仙方外难寻。更可笑牛山泪满襟。且清尊素瑟，半庭花影，芒鞋竹枝，十里松阴。归去成辞，闲居留赋，梁父安能抱膝吟。迷途者，听云闲高唱，谁嗣鸿音。
元	马钰	《金鸡叫》	外骋惺惺非是俏。内修持、些儿最妙。真如一点三光照。起心香。自有祥烟罩。李四高人如悟晓。无中有、非常冥杳。胎仙舞袖麾灵耀。跨鹤腾空，出自我金鸡叫。
元	王冕	《有感》	春风花开洛阳县，此处与子初相见。乱离相去五十秋，我星星子皱面。莫言今日重凄凉，且说当年与华宴。细腰皓齿供奉欢，金鼎玉盘羞美馔。尊前贵客觅大书，左右从官催进绢。一时豪放无检束，人立下风争健羡。而今此兴竟萧条，但长见江净如练。寒烟蓑草蓬莱宫，冷月凄风广寒殿。唤鹰羌郎声似雷，骑马小儿眼如电。总艁无知痴呆子，也逞虚威拈弓箭。老儒有识何以为？空指云山论文献。君不闻一从赵高作丞相，吾道凋零如袜线。
元	贡性之	《题菜》	西风吹动锦斓斑，晓起窥园露未干。三月宿酲醒不得，正思风味到辛盘。
元	许有壬	《沁园春 临清舟中即席，次韩伯高见赠韵》	草木无情，不问寒喧，开时便开。只黄花多事、偏怜隐逸、白头何老友相逢，清谈绝倒，休校刘郎去后栽。尊中物，胜他年千里，漫寄寒梅。神仙合住蓬莱。柰老母思儿忍不回。任耿庄槐老，休为痴梦，梅家酒熟，且浣溪怀。渭北江东，暮云春树，何日扁舟更此来。公知否，便连朝觞咏，能几徘徊。
元	尹志平	《瑞鹧鸪 咏西山》	西山深处道人家。养道修真何处加。九夏高眠无暑气，三秋结实有新瓜。乱山坡下宜禾黍，浑水河边长桑麻。四季平和人事少，三餐终日是生。
元	许有壬	《水调歌头 胭脂井次汤碧山教授韵》	他山一卷石，何意效时妆。天生偶然斑驳，兰麝不能香。作陈家宫井，浇出后庭玉树，直使国俱亡。故邑久眢废，陈迹草茫茫。叹人间，才璇室，又阿房。丽华发如鉴，曾此笑相将。一旦江山瓶坠，犹欲夫妻同穴，甚矣色成荒。五色补天缺，万世仰娲皇。
元	范真人	《步步娇》	住在古窑墓。行坐立歌舞。捉住这真空，猛悟。自古及今说龙虎。无。
元	杨维桢	《松月轩》	丈人爱青松，手植西门内。风声度玉笙，林影翻朱鹭。仙鬼夜读骚，衣客秋吟句。丈人燕坐余，海月生东树。
元	马钰	《玩丹砂 寄呈道众》	澹泊修行不肯行。常忧冻馁逞多能。岂知饱暖欲性生。且恁寂寥潇洒过，休迷尘事与华荣。常清常静大丹成。
元	尹志平	《巫山一段云 题通仙观》	列翠峰峦秀，仙都气象清。三阳端正玉鳌形。一气自天成。万叠云山深处。别是洞天幽圃。何人能得久闲居。清静乐无余。
元	王恽	《感皇恩 寿表弟韩云卿》	临事羡君材，笑予拙宦。待诏云龙更英盼。梦迥孤枕，依旧新丰旅。明时无寸补、空留恋。绿泛莲波，望高霄汉。洒洒元康济时彦。诸公延誉，莫为骥淹台院。百年安健里、千千算。
元	王冕	《客边 其五》	世事朝朝异，炎凉处处同。江山千古在，风月几时穷。采菊思陶令，登楼忆庾公。客情消不得，又听北征鸿。
元	李孝光	《念奴娇》	江南春暮，看麦枯蚕老，故乡风物。缟袂青裙桑下路，笑动斜阳村壁。鹅鸭比邻，牛羊日夕，父老头如雪。桑麻旧语，宁论汉庭人杰。谁办草草杯盘，朱樱绿笋，逸兴尊前发。冉冉年华吾老矣，目送孤云明灭。拾穗行歌，摘瓜抱蔓，此事真毫发。逢君轰饮，与吾唤取明月。
元	张野	《满江红 卢沟桥》	半世乾忙，漫走遍、燕南代北。凡几度、马蹄平踏，卧虹千尺。眼底关河仍似旧，鬓边岁月还非昔。并阑干、惟有石狻猊，曾相识。桥下水，东流急。桥上客纷如织。把英雄老尽，有谁知得。金斗未悬苏季印，绿苔空渍相如笔。又平明、冲雨入京门，情何极。
元	陈基	《送庸田司宝惟善经历》	籍甚中朝彦，翩然万里情。礼从莲幕重，诗到水曹清。未雪辞吴会，先春入蓟城。殷勤黄阁老，能不问苍生。
元	马钰	《望蓬莱 八日》	来朝九，今日访龙山。预赏黄花先落帽，免教郑谷叹多端。终要久长难。马风子，别话一般般。性结重阳花馥郁，万年千载不凋残。永永有馀。
元	萨都剌	《游梅仙山和唐人韵》	仙人不可见，借鹤过仙家。夜卧千峰月，朝餐五色霞。祠空风扫叶，人去鹿衔花。归隐知何日？分炉学炼砂。
元	丘处机	《＊心香 景金本注云，二首本名行香子  学道》	大道无形。方寸何凭。在人人、智见高明。能降众欲，解断群情。作闹中闲，忙中静，浊中清。情态如婴。怀抱如冰。自蒙笼、觉破前程。吾言至嘱，君耳深听。下十分功，十分志，十分诚。
元	傅若金	《沛公亭》	遥山寂寂对危亭，坏础欹沙柳自青。四海久非刘社稷，千秋犹有汉精灵。丰西水散烟沉浦，砀北云来雨入庭。坐想酒酣思猛士，歌风台下晚冥冥。
元	吴存	《朝中措 春归》	蜂脾蜜满燕成窠。春事已无多。风景付渠啼。客情还我烟莎。春来风雨，春归风雨，春竟如何。输与前溪醉叟，红云波上渔歌。
宋	赵功可	《柳梢青》	一健如仙，东湖烟柳，坐拥吟翁。几许功名，百年身世，相见匆匆。别来三度秋风。怕看见、云间过鸿。酒醒灯寒，更残月落，吾美楼中。
元	王惟一	《西江月》	日月相交晦朔，龟蛇产在虚危。巽风长向坎中吹。火燥必资神水。动静皆由心意，与天合德无违。洞然妙理更何疑。说甚短长生死。
元	王冕	《赠杨仲开画图引》	杨君绰有隐者风，须长骨瘦两耳聋。作诗作画不作意，造化不与常人同。前年眼健腕有力，捉得老龙归雪壁。墨雨淋漓天地黑，茅山十日飞霹雳。去年神固气宇壮，长驱猛虎来堂上。威雄哮吼万夫栗，满屋生风洗蛮障。今年忽尔写雁鱼，气韵又与曩日殊。平湖大泽无界限，黄芦白水秋烟孤。鱼游不失伦，雁来不失序。飞鸣泳跃千万状，立意俱由是为主。啬夫一见大义明，无声诗是无文经。今人几许浪得名，岂研古人之画情？杨君杨君一笑起，无奈贱目而贵耳。宋人固以燕石奇，夫差酷爱西施美。燕支牡丹荔子图，豪家割舍千金沽。云林雪尽埋没，王吴荆李为何如？安得我有绢万丈？联成一片青天障。请君画作风调雨顺图，共乐太平歌击壤。
元	朱唏颜	《满庭芳 和赵仲敬咏雪》	翦水飞花，裁冰作絮，龙宫不管严寒。斜侵风帽，吟鬓忽衰残。谁念梁园倦客，黄金尽、作赋才悭。飘流久，寒欺敝褐，犹事马蹄间。儿时曾纵猎，呼鹰野外，落雁云端。猛呼酒霜，湿遍红鸳。倚马酣歌秦妓，紫貂暖、不上裘船。今迟暮，翩翩孤剑，寂寞度桑乾。
元	白朴	《满江红 同（案原无同字，兹从丁本钞）郑都》	费尽长绳，系不住、西飞白日。客窗外、满庭秋草，露蛩寒泣。酒后看花空眼乱，花前把酒从衣湿。要一尘、归老作菟裘，何难觅。仙客老，巴园橘。封万户，燕山栗。且栽培松竹，伴人孤寂。岂有梁鸿高世志，也无司马题桥笔。便与君、同访洞庭春，和云吸。
元	赵孟＊	《巫山一段云 朝云峰》	绝顶朝云散，寒江暮雨频。楚王宫殿已成尘。过客转伤神。月是巫娥伴，花为宋玉邻。一听歌调一含颦。幽怨竹枝春。
元	马钰	《南柯子》	但愿三丹结，何愁两鬓皤。蓬头垢面哩。十二时中，谨谨养冲和。不羡相如志，无心继伏波。马风题柱意如何。不做神仙，不过灞陵河。
元	谢应芳	《苏武慢 赠徐伯枢》	兰雪衣衿，芝雪冠佩，唾动成珠玉。芳草萋迷，蓬莱杳渺，皎皎白驹空谷。濯发沧洲，怡颜芳树，乐甚从伶丝竹。问天生、湖海元龙豪气，肯令消缩。君不见二陆联芳，三苏接武，声动九重黄屋。天上碧桃，日边红杏，真足快人心目。拂袖东胶，出门西笑，莫恋故园松菊。看浊河、流水重清，齐唱太平遗曲。
元	王冕	《秋夜偶成 其三》	生憎尘俗苦相侵，渐渐移家入远林。但得瓮中多白酒，何须囊里有黄金。关山夜静笳声惨，淮海秋高雁影沈。底事怀人作痴坐，短檠花冷石房深。
元	陈基	《陈湖秋泛》	平湖秋色晓苍苍，鼓枻声传浦溆凉。鸿雁欲来天拍水，蒹葭初老露为霜。菊荒甫里人何在，鲈入松江兴转长。不用临流重怀古，苇花菱叶满沧浪。
元	王恽	《浣溪沙 中秋虽见月，桂花出没于云影间，有》	月色都输此夜看。人心偏处即多悭。碧云吹恨满瑶天。尽着冰壶凉世界，故将阴巧妒婵娟。桂香和露温幽弹。
元	姬翼	《鹧鸪天》	弱丧飘流未肯归。玄关说与更增迷。此行若遇商丘老，弃却枯髅更不疑。先犯早，后迟迟。个中消息几人知。东风不解传春信，李白桃红自满。
元	尹志平	《江城子 和苍盖郭秀才韵》	乘车坐马走东西。论玄规。入幽微。天下峥嵘，随分立阶梯。吾教流通天地，无不喜，尽归依。其中消息与谁期。解忘机。识无为。霞友云朋，心地要平夷。抱朴全真明日用，神灿灿，性辉辉。
元	元好问	《清平乐 太山上作》	江山残照。落落舒清眺。漳壑风来号万穷。尽入长松悲啸。井蛙瀚海云涛。醯鸡日远天高。醉眼千峰顶上，世间多少秋毫。
元	王冕	《申屠子迪游兰亭次韵答之》	茂林修竹苍烟外，断碣荒亭古道傍。俯仰乾坤慨今昔，笑谈风月引壶觞。幽兰垂佩茎茎紫，佳菊团金朵朵黄。谁信无钱陶处士？脱巾潇洒卧浔阳。
元	王冕	《隐居偶成》	几日不见青山面，今日青山树色多。风花落水似濯锦，野鸟隔帘如唱歌。年老无成真可笑，世情不合奈之何！柴门本自无车马，昏晓时闻响玉轲。
元	马钰	《黄鹤洞中仙 继重阳韵  藏头》	日风仙活。我惺惺洒。去关西阐妙玄，么马。宅须当舍。利子无价。事心难挂。德方而著德圆，口马。月齐高下。
元	丁鹤年	《武昌南湖度夏》	南浦幽栖地，当门罨画开。青山入云去，白雨渡湖来。石润生龙气，川光媚蚌胎。芙蕖三百顷，何处著炎埃？
元	长筌子	《西江月》	形物虽居宇内，梦魂长玩台州。山堂真趣与谁酬。窗外梅疏竹瘦。千里烟霞冉冉，半帘风月飕飕。天公赐我这清幽。料想浮生难勾。
元	马钰	《水云游 继重阳韵》	玉性玉性。玉户牢封，金门紧钉。玉房中、见个骊庞，玉虎来吞并。玉关能启通捷径。玉童传宣令。玉皇天、至矣无私，玉诏令番定。
元	赵雍	《浣溪沙》	翠锁蛾眉别恨浓。罗衣初试怯春风。相思只为两西东。帘卷玉钩云淡淡，香消金鸭雨蒙蒙。此情都在不言中。
元	李俊明	《谒金门》	昏又晓。蝶梦不栖芳草。照映琼林人物好。熏香荀令小。不怕醉时健倒。恐怕醒时花笑。潘鬓都因愁白了。老人心未老。
元	谭处端	《满庭芳》	莫觅东西，休搜南北，玄真只在身中。万缘齐断，神气始和冲。只要君心慷慨，慧刀举、劈破昏蒙。还知否，般般撒手，性命可圆容。真空。离色相，闲闲闲里，慢慢休惚。恁婪耽布素，物外飘蓬。饥则巡门觅饭，饱来后、明月清风。逍遥处，哩，落魄恁西东。
元	刘敏中	《沁园春 余既以太初名石，且为记。客曰虽命》	以己意，号之曰苍然。余复援稼轩例作乐府沁园春一首，改名曰苍然吟，石汝来前，号汝苍然，名之太初。问太初而上，还能记否，苍然于此，为复何如。偃蹇难亲，昂藏不已，无乃于予太简乎。须臾便，唤一庭风雨，万号呼。依稀似道狂夫。在一气何分我与渠。但君才见我，奇形怪状，我先知子，冷淡清虚。撑拄黄垆，庄严绣水，攘斥红尘力有余。今何许，倚长风三叫，对此魁梧。
元	李晏	《高丽平州中和馆后草亭》	藤花满地香仍在，松影拂云寒不收。山鸟似嫌游客到，一声啼破小亭幽。
元	姬翼	《鹊桥仙》	琼分石碎。珠离蚌坏。文豹丰狐自害。众中谁肯密藏身，但鼓髻、争头要卖。夸功即退。成名即败。镜里朱颜不再。到头毕竟化为尘，枉弃却。
元	马钰	《长思仙 赠六曲社丁李张三道友》	休哀人。休哀人。急急灰心哀自身。回头结善因。早搜真。早搜真。营养身中神内神。功成礼洞宾。
元	王冕	《次致和韵》	方见云山出，忽然风雨来。暴生三尺水，推去一阶苔。古意何能解？新诗止自裁。天时与人事，历历不须猜。
元	王冕	《送僧游五台》	南国看云故有愁，燕山那忍送君游。天风五月能生雪，野气四时浑似秋。适兴何须穷险绝，忘机不必论公侯。归来着我门前过，莫把羁杯对白鸥。
元	姬翼	《青杏儿》	人世太愚痴。虚幻里自作羁縻。妻男眷恋何时尽，同枝宿鸟，天明解散，各自东西。走骨与行尸。看不破、傀儡关机。一朝猛省方开眼，迷绳割断，牢笼跳出，也是便宜。
元	尹志平	《南乡子 赠西路道人》	幸遇好良因。枉惹浮名受苦辛。只为目前些子事，因循。过中间换了身。默坐守灵根。空外闲搜空外真。认得亘初微妙物，堪亲。唤作神仙。
元	杨维桢	《邯郸道》	忽见邯郸道，千秋万岁哀。君王金不惜，应筑望乡台。
元	王恽	《浣溪沙 吴村道中在平阳府北三十里汾水西，》	绿树连村际碧山。春风吹水涨黄湾。沙汀苹满钓舟间。薄宦崎岖清议里，风烟吞吐画图间。夕阳明处鸟飞还。
元	吴存	《水龙吟 雪次韵》	一天云似穹庐，山川惨淡还非旧。兴来欲唤，赢童瘦马，寻梅陇首。有客遮留，左援苏二，右招欧九。问聚星堂上，当年白战，还更许，追踪否。却拥重裘深坐，看飞花乍无还有。老来拈笔，不禁清冻，频呵龟手。想见南山，少年射虎，臂鹰牵狗。暮归来脱帽，销金帐里，饮羊羔酒。
元	白朴	《水龙吟 用前韵，赠答光辅》	倚阑千里风烟，下临吴楚知无地。有人高枕，楼居长夏，画眠夕寐。惊觉游仙，紫毫吐凤，玉觞吞蚁。更谁人似得，渊明太白，诗中趣、酒中味。惭愧东溪处士，待他年、好山分翠。人生何苦，红尘陌上，白头浪里。四壁窗明，雨盂粥罢，暂时打睡。尽闻鸡祖逖，中宵狂舞，蹴刘琨起。
元	侯善渊	《连理枝》	挫锐无羞耻。过宠无欢喜。好弱平常，随缘且过，坦然无系。步林泉、深入翠云中，乐清闲一世。欲要离生死。达彼真常理。炼气成神，神超碧落，太虚同体。任天宽地阔永无忧，得长生久视。
元	刘因	《人月圆》	茫茫大块洪炉里，何物不寒灰。古今多少，荒烟废垒，老树遗台。太行如砺，黄河如带，等是尘埃。不须更叹，花开花落，春去春来。
元	李道纯	《百字令 指中庵性命次序》	玄关一窍，理幽深、至妙了无言说。阴极阳生初动处，便是采铅时节。地下雷轰，山头水降，满地红尘雪。行功之际，马猿休纵颠劣。霎时虎啸龙吟，夫欢妇合，鼎内丹头结。身外有身犹未了，圆顿始能通彻。嫩嫩黄花，青青翠竹，此理应难泄。为君举似，水中捞取明月。
元	王冕	《漫兴 其九》	密树连云湿，荒村入径斜。山童分紫笋，野老卖黄瓜。忽要千钧弩，寻求百姓家。予生为计拙，见景重咨嗟。
元	侯善渊	《归来曲》	忘俗念，万类悉皆空。欹枕宵眠游梦断，半窗明月一帘风。迤逦觉朦胧。披衣坐，照见本来容。静室生白冲浩气，虚堂祥瑞现神功。光射玉壶。
元	王恽	《虞美人》	红颜绿鬓无长好。日对菱花老。头童齿豁竟何裨。只有饥时餐饭饱时嬉。因行消散昏和闷。却觉筋骸困。那钱置个马儿骑。食饮难消，终日。
元	汪斌	《蝶恋花 送春 以上五首新安文献志卷六十》	蝶懒莺慵芳草歇。绿暗红稀，柳絮飘晴雪。有意送春还惜别。杜鹃争奈催归切。绣阁无人帘半揭。暗忆边城，十载音书绝。惟有东风无异说。
元	杨维桢	《寄卫叔刚》	二月春光如酒浓，好怀每与故人同。杏花城郭青旗雨，燕子楼台玉笛风。锦帐将军烽火外，凤池仙客碧云中。凭谁解释春风恨？只有江南盛小丛。
元	马钰	《瑞鹧鸪 收家书》	家书接得急开封。正值糊窗要避风。我愿难随你意去，道心不与俗心同。行功未满大千数，云水须游太一宫。传语儿孙并弟侄，后来书至墙。
元	王丹桂	《炼丹砂 赠女姑张善行》	狂语话真诚。清众宜听。不期白发鬓边生。前有无常相等待，著甚祗迎。除是做修行。心地宽平。旧来熟境不相萦。已过更能频改正，功自圆。
元	王哲	《苏幕遮 劝修行》	莫行功，休打坐。如要修持，先把心猿锁。黑气收归无漏破。慢慢升腾，保养灵真么。姹娘嬉，婴子卧。搬上中田，总向明堂过。折得白莲花一朵。携去虚空，放出珍珠颗。
元	李道纯	《满庭芳 赠焦提举》	寂寞山居，喧轰市隐，头头总是玄关。资明高士，须向定中参。我把活人手段，杀人刀、慢慢教看。君还悟，只今荐取，超脱不为难。一言明说破，起初下手，先炼三三。自玄宫起火，运入昆山。把定则云横谷口，放行也、月落寒潭。功因竟，大蟾成象，名姓列仙班。
元	苏大年	《踏莎行 题巫峡云涛图用王国器韵 铁网珊瑚书》	烟外斜阳，云中远岫。翠眉轻补胭脂漏。回波都是断肠声，断肠更听哀猿吼。暮雨凝愁，朝云酒。余怀远寄湓江口。世间木石本无情，如何。
宋	张士逊	《句》	苏壁留诗志何大，可怜太华老图南。
元	杨维桢	《多景楼》	极目心情独倚楼，荻花枫叶满江秋。地雄吴楚东南会，水接荆扬上下流。铁瓮百年春雨梦，铜驼万里夕阳愁。西风历历来征雁，又带边声过石头。
元	卢挚	《南乡子 寄广东肃政使者钦公，兼赠别赵景山》	岭峤荔枝新。前岁曾逢旧使君。下足扶胥江上雨，南薰。吹散蛮烟瘴海云。去去幕中宾。恰及梅开寂寞滨。载酒随车应共赏，殷勤。要识寒花。
元	王恽	《临江仙 为曲山作》	别墅寒梅方入梦，多君来报花期。野塘流水小桥西。南枝香烂漫，却恨赏音稀。正有玉堂人最爱，垂垂两鬓如丝。和羹心事未应迟。金尊重醉倒，且莫晚风吹。
元	邵亨贞	《齐天乐 甲午七月望后，横泖客舍骤雨顿凉，》	，暝色凝烟，不胜凄黯。阖户呼镫著此，以纪旅思碧梧庭院秋声早，暮天云影。雨送凉蝉，风欺倦翼，络纬犹啼金井。疏窗弄暝。正犀押帘垂，画屏镫冷。节序依然，旅怀长是叹流景。旧家园苑废久，岁寒松桂在，清事谁领。待月幽轩，寻凉小舰，断梦有时提省。乘槎路迥。便逸兴相牵，倦涂难骋。甚日归来，傍湖耕二顷。
元	姬翼	《江神子慢》	莲塘雨初歇。波面倚、琼花照澄彻。命童折。银瓶浸、姑射仙姿凝洁。默时说。大地寥天俱捻聚，无巨细、收来藏贝叶。放开微蕊真光，尘沙界，尽朝彻。一枝冥传亘古，向无声色里，出广长舌。莫分别。纤毫受、入眼还同金屑。拂陈迹。物物般般无尽藏，闲桃李、真容俱漏泄。再拈谁肯承当，付花梢月。
元	邵亨贞	《至日有寄南金兄奉寄》	一从之子移家去，久矣溪居绝赏音。万事无情空过眼，三年不见转关心。春风彩笔新诗少，夜雨青灯旧梦深。今日柴门又冬至，野梅花下独沉吟。
元	丁鹤年	《春日海村（三首）》	门巷绝轮蹄，春深绿草齐。风光不相负，泉石且幽栖。卷幔通花气，移床避燕泥。时时得佳句，自向竹间题。
元	王哲	《换骨骰 叹贪婪》	叹彼人生，百岁七旬已罕。皆不悟、光阴似箭。每日家，只造恶，何曾作善。难劝。酒色财气恋。也兀底。福谢身危，忽尔年龄限满。差小鬼、便来追唤。当时间，领拽到，阎王前面。憨汉。和骨骰软软。也兀底。
元	王哲	《满庭芳 战公求问》	逸志清虚，放心坦荡，莫令烦冗萦牵。修身养性，随分乐因缘。便是崇真奉道，甲丹内、长灵烟。通闲趣，恬应得味，定许处长年。如然。须了了，免除苦苦，锻炼流传。便优游自在，做作新鲜。直待元根渐莹，恁时节、功行完全。还知否，蓬莱路到，见且是人仙。
元	马钰	《踏云行 赠骆进道先为铁匠》	跳出红炉，身无烧烙。水云游历非流落。晨昏调弄自然琴。清清滋味胜酥酪。逗引灵童，常交欢乐。八渠流水成璎珞。兀谁占得此家风，知新。
元	王哲	《西江月》	堪叹水流一道。须凭浩大添鼎千遭。海心万丈袅竿牢。定后尖生芝草。会得功夫早早。自然快乐陶陶。西江月里采芝苗。携去十洲三岛。
元	吴镇	《渔父》	舴艋舟人无姓名。葫芦提酒乐平生。香稻饭，滑莼羹。掉月穿云任性。
元	姚燧	《浪淘沙 竞渡》	楚俗至今朝。服艾盈腰。喧江铙鼓节兰桡。士女踏歌巫觋舞，鱼腹魂招。去古既云遥。谗毁言消。修名立与日昭昭。免向重华敷衽跪，来直皋。
元	许有壬	《满庭芳》	槐院风清，藓阶尘净，日长镇掩衡门。葛帷藤簟，石枕竹夫人。不作南柯痴梦，要来往、月窟天根。花阴转，闲关幽鸟，啼破一窗云。起来盘膝坐，松风沸鼎，花雪浮春。便洗除胸次，多少凝尘。更喜秋原有秫，快准备、小瓮清尊。东篱下，黄花香里，颠倒白纶巾。
元	许有壬	《浣溪沙》	花露浓沾桂棹香。柳风轻拂葛衣凉。放歌深入水云乡。荷叶杯中倾绿醑，瓜皮船上载红汝。都堂何似住溪堂。
元	吴存	《摸鱼儿 送周君崇录判》	淡津桥、两池春水，多情偏写人影。冰姿玉质梅花骨，谁似此君清整。秋兔颖。似百炼吴钩，气挟风霜冷。光芒炯炯。小试神锋，蛟奔蜃走，彭蠡湛千顷。芝山下，三世甘棠旧境。春风重绿相映。缇屏昼战声华接，还羡纠曹名盛。风力劲。想御此、泠然径上蓬莱顶。城烟楚暝。怕别后怀人，登楼无柰，天阔暮江永。
元	萨都剌	《酹江月 游钟山紫微赠谢道士，其地乃文宗驻》	金陵王气，绕道人丹室，紫霞红雾。一夜神光雷电转，江左云龙飞去。翠辇金兴，绮窗朱户，总是神游处。至今花草，承恩犹带风雨。落魄野服黄冠，榻前赐号，染蔷薇香露。归卧蒲龛春睡暖，耳畔犹闻天语。万寿无疆，九重闲暇，应忆江东路。遥瞻凤阙，寸心江水东注。
元	谢应芳	《沁园春 寄张希尹，兼简刘小齐、张熙载（原》	忆昨秋风，送书画船，过杨柳洲。把锦囊倾倒，灯花共喜，棹歌归去，诗草仍留。坐榻高悬，家童偶语，此客寻常颇见不。襟怀好，比子猷寻戴，别样风流。别来一日似三秋。且喜花时可胜游。要寻山问水，春申故国，赋诗酒，季子高丘。醉帽簪花，吟茵藉草，莫笑疏狂老未休。回来也，有堂前旧燕，江上盟鸥。
元	沈禧	《满庭芳 为施克明题雪拥蓝关图》	雪拥蓝关，云横秦岭，马头道路迷茫。几回翘首，何处是家乡。欲革当时弊政，摅忠荩、罄沥肝肠。谁知道，一封奏入，万里贬潮阳。伤心牢落处，形孤影只，地远天长。幸道逢孙姓，有意相将。早悟花间诗意，免教、至此仓皇。频分付，瘴江落日，吾骨好收藏。
元	胡祗＊	《摸鱼儿 玉簪 以上周泳先校大典紫山大全集本》	问秋香都在何许。棠阴暮凉风露。空圆不费司花巧，玉立幽闲丰度。如欲语。似含诉。一襟清苦愁千缕。长门夜雨。更月暗灯昏，水沉烟烬，寂寞琐窗户。凭谁问，见弃宣和花谱。应为孤高自娱。升平枕上温柔梦，不到琳宫仙府。仍为汝。待安排，软金罗幕重遮护。秋霜良苦。怕清夜无人，天寒翠袖，孤影更衰素。
元	王冕	《满目青山轩》	满目青山似画图，道人于此即安居。不知世上功名好，但觉门前车马疏。风月四时同笑傲，乾坤千古一蘧庐。我生亦有林泉癖，欲老衡茅愧不如。
元	王吉昌	《绣定针》	道忠告。想射日回天，到头虚耗。旷劫沉埋，名利气财识破，馀风一扫。寸心清操。会得过、个中三盗。斡旋星斗，银河运转，浪倾丹灶。玄黄气相导。结地髓天精，蠢然腾倒。烹玉烧金，神化至虚，体合希夷深奥。彩云高蹈。露妙体、真空长傲。这些风味，咫尺世人不到。
元	王丹桂	《玉炉三涧雪 赠平州菩萨堂刘僧》	大道岂分贵贱，人人个个圆成。休教方寸万缘生。念念常归清静。达了这番消息，不须屈体劳形。灵台皎洁胜冰轮。照破无明种性。
元	白朴	《烛影摇红 前事用吕东窗韵》	三尺枯桐，古来长恨知音少。玉箫吹断凤楼云，此恨何时了。落日飞鸿声消。长江、离魂浩渺。，，谁表。风雨红稀，梦回别院莺啼晓。一生孤负看花心，惆怅人空老。待访还丹瑞草。驾飚轮、蓬莱去好。又愁沧海，恍惚尘扬，难寻仙岛。
元	王哲	《行香子》	一鼓才呜，水德行香。看乌龟、波上呈祥。鼻全喘息，眼眩昭彰。会戏澄涛，游澄浪，隐然江。黑雾凝凝，充满皮囊。牢封击、信任飘?冲和上下，流转边旁。便变成雯，结成盖，积成霜。
元	姚燧	《定风波 题轴轩左右埋二石槛植荷其中》	旋汲清泉石斛方。便疑身已置江乡。八九吞胸云梦小。应笑。白头儿戏未曾忘。荷叶且看张翠盖。此外。芙蓉谁望集朱裳。还有不如人意处。遮去。碧天明日照泱泱。
元	元好问	《满江红 内乡半山亭浮休居士张芸叟＊尊石刻》	江上尊，人道有、浮休遗迹。尊俎地、江山如画，百年岑寂。白鹤重来城郭在，山花山鸟浑相识。便与君、载酒半山亭，追畴昔。人易老，时难得。欢未减，悲还及。身前与身後，杳无终极。一笑何须留故事，千年复知今日。拌醉来、横卧陇头云，林间石。
元	谭处端	《汉宫春》	欲入无为，乐闲中闲里，只这些儿。惟论目下，未来已往休披。常行坦荡，远财色、人是人非。新来凭，怡怡内乐，境上无挂毫丝。昏昏默默得也，向无中捉住，真个根基。惺惺洒洒，无用无作无持。头头返照，自然理、触处晖晖。谁会得，清风皓月，湛湛两个人知。
元	张野	《鹊桥仙 咏梅赠人》	琼枝纤弱，瑶英娇小。占得江南春早。前村雪里欲开时，料未必、东君知道。芳心一点，幽香多少。几度被花相恼。陇头人去早归来，莫直待。
元	李孝光	《水调歌头》	伯仲见伊吕，前日补天归。平生盖世勋业，何用藉群儿。出领绣衣龙节，入拥绣裳赤舄，名字在金闺。磊落正如此，焉学古人为。济川舟，调羹手，看当时。功成便引身去，大不负书诗。两鬓萧萧华发，总为爱君忧国，臣老系安危。天子方好老，领取帝王师。
元	刘志渊	《水龙吟》	闲人闲乐琴书味。行胡朗反货药囊符水。顿然识破，沾名作解，蹉跎真计。枯木岩前累。要撅劣、诸缘总弃。剔开性月，时时不昧，忘神气，养虚体。炼就不空真智。向太虚、神妙成器。净明体态，纵横恢廓，一尘无翳。圆觉融三际。具庄严、法身纯粹。显如如了了，真常安住，彻无生。
元	许有壬	《水龙吟 题贾氏白云楼，次牧庵韵》	结楼高倚晴空，人间何限思亲处。白云谁遣，等闲出岫，悠悠来去。本是无心，宁知下土，有人延伫。怅芒烟衰草，九原难作，空目断、丘陵树。见说大鹏变化，趁扶摇、又抟云路。朱帘画栋，关山绵邈，梦魂良苦。两字行藏，百年忠孝，致君荣祖。待更驱屏翳，溥为霖雨，继商家傅。
元	杨维桢	《李卿琵琶引》	李卿李卿乐中仙，玉京侍宴三十年。自言弦声绝人世，乐谱亲向钧天传。今年东游到吴下，三尺檀龙为予把。胸中自有天际意，眼中独恨知音寡。一声如裂帛，再拨清冰拆。蛮娃作歌语突兀，李卿之音更明白。玉连琐，《郁轮流袍》，吕家池榭弹清宵。花前快倒长生瓢，坐看青天移斗杓。铁笛道人酒未醺，烦君展铁拔，再轧鹍鸡筋。我闻仁庙十年春，驾前乐师张老淳。赐筝岳柱金龙龈，仪凤少卿三品恩。张后复有李，国工须致身。酒酣奉砚呼南春，为卿作歌惊鬼神。
元	周文质	《落梅风》	楼台小，风味佳，动新愁雨初风乍。知不知对春思念他，倚栏杆海棠花下？
元	长筌子	《天香》	过隙年光，如毛尘事，几人识破休矣。归去来兮，云耕水钓，林下澹然宁耳。翠微影里，别有些逍遥真味。一曲玄歌寄天香，叹物华荣悴。白茅半间而已。畅情怀、四时吟醉。返照人生，毕竟到头何济。坐看空华起灭，这混成消息越众美。太朴淳风，清虚妙理。
元	白朴	《踏莎行 咏雪》	冻结南云，寒风朔吹。纷纷六出飞花坠。海仙翦水看施工，仙人种玉来呈瑞。梅萼清香，竹梢点地。画栏倚湿湖山翠。先生方喜就烹茶，销金。
元	王寂	《水调歌头 戊申季秋月十有九日，赏芙蓉於汝》	，盖暮年游宦之情不能已也岸柳飘疏翠，篱菊减幽香。蝶愁蜂懒无赖，冷落过重阳。应为百花开尽，天公著意留与，尤物殿秋光。霁月炯疏影，晨露?红妆。柰无情，风共雨，送新霜。嫁晚还惊衰早，容易度年芳。只恐韶颜难驻，拟倩丹青写照，谁唤剑南昌。我亦伤流落，老泪不成行。
元	张野	《木兰花慢 送柳汤佐之覃怀总管任》	羡春风五马，恨无计，驻征鞍。想胶漆真情，云烟高兴，诗酒清欢。当时与君年少，到而今、双鬓总成斑。几度批风抹月，几番临水登山。驿途吟袖尚轻寒。珍重且加餐。怕到郡之时，民须加爱，事要从宽。风流赏音人去，纵朱弦、有曲为谁弹。明日倚楼凝望，雁回早寄平安。
元	刘仲尹	《浣溪沙》	摩腹椎腰春事非。乐天犹恨小樊归。多生馀念向来痴。往事半随残梦转，飞词不尽短封题。竹奴应笑减腰围。
元	马钰	《西江月》	我欲只言清净，恐人入道徘徊。阐扬龙虎去还来。初地多便奇怪。我倦论持婴姹，恐人别意胡猜。谁知男子产婴孩。回首自然悟解。
元	马钰	《十报恩》	山侗十愿报师恩。劈碎金枷玉情。久视门中修久视，长生路上得长生。昏昏默默澄澄湛，杳昔冥冥净净清。乡亮丹成蓬岛去，重阳师父远来。
元	王逢	《后无题（五首）》	吐蕃回纥使何如，冯翊扶风守大疏。范蠡不辞句践难，学生何忍惠王书。银河珠斗低沙幕，乳酒黄羊减拂庐。北陆渐寒冰雪早，六龙好扈五云车。
元	姚燧	《贺新郎》	杜宇为谋拙。只当时、西州已报，鳖灵功烈。何事为心轻传禅，坐取名身灭。化怨鸟、春山啼血。试听不如归去语，怕君远、未晓吾能说。冤愤在，失金阙。胡为不叩天裂。枉人闲、丁宁控诉，欲求谁雪。蜀道思归诚何有，便隔云山千叠。一再举、犹堪横绝。苦趣东君行不早，到千红、万紫飞时节。呼谢豹，慎扪舌。
元	王逢	《辛酉立春日溪园试笔寄钱艾衲张云庄二叟》	雨雪相仍岁又徂，短衣楚制老东吴。宝山偏聚刑馀鬼，空谷元逃行独儒。海霁卿云升日角，岸寒髡枿长冰须。为书春帖尝春酒，早觉兰风拂寿觚。
元	姬翼	《鹧鸪天》	画饼充餐必也虚。刻舟求剑决然无。痴心密数人遗契，妄念重寻兔守株。先圣迹，古人书。糠难作夜光珠。万缘拂尽方知道，妙处那能说与。
元	沈禧	《鹧鸪天》	购得南山万岁杉。坚逾松柏健逾相。还邀天上公输子，来与麻姑斗宝函。狸首媚，雉纹斑。到头受用有何嫌。从今更益无疆寿，高并南箕更上。
元	马钰	《桃源忆故人 寄主薄王彦文》	前程合有修仙契。分外难求名利。所措莫能如意。激出修行志。算来生死无人替。肯把自身家累。要占十洲仙位。清净功夫累。
元	马钰	《忆王孙 次重阳韵》	方知口是是非门。紧闭牢藏舌祸根。训我无言更不论。削迷昏。性命。
元	张昱	《惆怅（五首）》	至今惆怅在东城，结伴看花取次行。辇道驻车招饮妓，宫墙回马听流莺。星河织女从离别，海水蓬莱见浅清。不有酒船三万斛，此生怀抱向谁倾？
元	马钰	《巫山一段云》	休要呼师叔，相看若弟兄。炼心云补玉京城。何必谒公卿。因抚心琴益寿。谓饮刀圭戒酒。瑶台上面放琼花。同去步烟霞。
元	王冕	《秋夜偶成 其五》	冉冉新霜上毛，相逢何事论英豪？山城雨重钟声短，海国风清剑气高。且自草衣同牧竖，不须骢马列官曹。古来勋业真堪笑，三士杀身争二桃。
元	马钰	《渔家傲》	叮嘱庖人常作善。殷勤供养人休倦。莫把煎汤倾地面。摊凉冷。恐伤虫蚁行方便。日用柴薪并米面。无抛无撒无奢俭。内外净清忘俗念。真堪羡。将来决得居仙院。
元	蒲道源	《木兰花慢 寿王国宾总管》	数当今人物，问谁似，玉堂仙。但苏子才名，居中未几，补外何偏。天公意深有在，要周流、海内作师传。万古斯文正脉，一生前圣遗编。胸襟理胜自超然。虽老未华颠。念厚禄崇资，真成大耐，何计荣迁。心期岁丰民乐，更公庭、无讼酒如川。唤取梅花为寿，看他老桧千年。
元	马钰	《蓬莱阁 和重阳韵》	云烟漠。往来浮动蓬莱阁。蓬莱阁。虎龙蟠绕，飞升灵廓。自然结就金丹药。亘初真性难生恶。难生恶。功成行满，得归碧落。
元	赵孟頫	《题耕织图二十四首奉懿旨撰》	正月新献岁，最先理农器。女工并时兴，蚕室临期治。初阳力未胜，早春尚寒气。窗户当奥密，勿使风雨至。田畴耕耨动，敢不修耒耜。经冬牛力弱，相戒勤饭饲。万事非预备，仓卒恐不易。田家亦良苦，舍此复何计？
元	马钰	《悟黄粱 终南居环堵》	董宣强项岂寻常。如燕颔，即非殃。掀髯虚长不名疮。无破处，又何妨。道家贫后计多方。无腋袋，用皮囊。颐悬挂度炎凉。里面有，万般。
元	王哲	《黄鹤洞中仙》	修练不烦忙，自有人来遇。已与白云作伴俦，常作词和赋。净里转恬然，欢喜回光觑。一个青童立面前，捧出长生簿。
元	侯善渊	《酹江月》	玄元道体，大奂方、无隅无形无物。混化胎生皆受，感应通玄潜伏。包括乾坤，含容天地，日月皆收蓄。回光返照，旷然摄化盈目。分明顿著心珠，冲虚豁朗，灿灿开神谷。养就胎仙肌貌雪，出入随风香馥。暮嗅灵芝，朝餐仙桂，夜隐蟾宫宿。怡然欢乐，求同先圣真福。
元	王哲	《红窗＊》	把兄嫂，好供养。更是我见在父母，谁人敢向。这里却有个王三，更朝夕思想。哥哥嫂嫂休悒怏。休烦恼、好把心来涤荡。名香，三教俱看，得善芽增长。
元	尹志平	《一剪梅》	新得前高孰可知。世间清绝，诗笔难题。朝元峰上试闲窥，未赴蓬莱，先到瑶池。一派松风入耳吹。仙音缥缈，洞达幽微。兴来策杖步云溪，行也相宜。坐也相宜。
元	王冕	《徙马叹》	君不见秦皇二世治天下，赵高妄指鹿为马。遂令众口毁权奇，异兽须臾满高价。东亭牡骡十万钱，西城牝驴数百千。驴入奇远，犁贾勇穹庐前。三十六郡五百万，一旦惊风堕涂炭。天闲云散雨声寒，峻骨垒垒秋草烂。毳衣健儿牵狗车，皮冒女郎随橐驼。将军怒斩白鼻驹，丞相唾遂狮子花。独留款段在君侧，锦金鞍青玉勒。喷臊撼动赤墀风，太仆御官愁失色。痛怜物产不偶时，龙媒灭没其谁知？况无古王同尔驰，相逢徒作穷途悲。吾闻天马出西极，霜蹄蹴踏飞霹雳。当年堆壁不敢沽，岂料于今供啖食？庖羲已矣古道芜，何时重见荣河图？孙阳已作饭牛客，非子去随牧羝奴。呜呼！不独马之委，天下奇材亦如是。
元	马钰	《满庭芳 叹骷髅》	携筇信步，郊外闲游。路傍忽见骷髅。眼里填泥，口内长出臭莸。潇洒不肯重说，更难为、再骋风流。想在日，劝他家学道，不肯回头。耻向街前求乞，到如今，显现白骨无羞。若悟生居火院，死堕阴囚。决裂心灰慷慨，舍家缘、物外真修。神光灿，得祥云衬步，直赴瀛洲。
元	马钰	《＊心香 示众师兄》	未至丹阳，怎敢为师。对同流、说破些儿。长生妙处，似有施为。聚五采云，五行气，五方圭。酉雉生东，卯兔生西。是木金、间隔之时，净中意会，清里心知。愿早清心，早净意，早行持。
元	张可久	《霜角 即霜天晓角  新安八景花屏春晓》	初日沧凉。海霞摇曙光。几折好山如画，晴霭霭、郁苍苍。众芳。云景香。道人眠石床。唤起南华梦蝶，莺啼在、绿垂杨。
元	虞集	《驾新郎 五月中，以小疾家居，陈众仲助教言》	，病其词妙则声劣，律稳者语卑。适有友人期家人到官所而不至，赋此丹荔明如火。想江城、薰风乍透，绣帘青琐。宝篆香消初睡起，叶底流莺又过。算几度、思归未果。欲翦冰绡凭谁寄，恐腰围、渐减愁无那。临岸曲，命舟舸。凉宵冉冉银蟾度。望清辉、千里照人，雾低云。准拟雕梁栖飞燕，早晚新巢定妥。叹会少离多似我。留滞文园头先白，念琴心、久为芳尘锁。将旧恨，归江左。
元	杨维桢	《咏白塔》	天山乳凤飞来小，东渡衣冠又六朝。劫火不焚杨琏塔，箭锋犹抵伍胥潮。磷光夜附山精出，龙气春随海雾消。独有宫人斜畔月，多情犹自照吹箫。
元	凌云翰	《渔家傲 寿杨复初 词品卷六》	采芝步入南山道。道深宛似蓬莱岛。闻说村居诗思好。还被恼。苍苔满地无人扫。载酒亭前松合抱。客来便许同倾倒。玉兔已将灵药捣。秋意早。月华长似人难老。
元	丁鹤年	《水仙花（二首）》	湘云冉冉月依依，翠袖霓裳作队归。怪底香风吹不断，水晶宫里宴江妃。
元	倪瓒	《蝶恋花 以上十六首百家词本云林乐府。此下》	夜永愁人偏起早。客鬓萧萧，镜里看枯槁。雨叶铺庭风为扫。闭门寂寞生秋草。行路难行悲远道。说着客行，真个令人恼。久客还家贫亦好。子二首折桂令二首水仙子一首小桃红三首以其均为曲调，故不录。又珊瑚网名画题跋卷八载倪瓒题画朝中措幽姿不入少年场一首，乃陆游词，兹亦。
元	王吉昌	《万年春 玉琐金关互换封闭》	玉琐金关，阴阳击拆牢封闭。相凝制。变通无系。满腹清风细。九气天中，云步无纤翳。真根蒂。道情潜契。湛湛通三际。
元	侯善渊	《满庭芳》	玉屑琳霜，云瑛幽粹，混沌三宝持盈。盈还而已，日月透昆明。圆通昊界，氤氲降、天宝华婴。於中妙，五陵飞雪，人在水晶城。灵瑶开古道，神风易御，孰保遐龄。念吾流久视，玄毕终诚。密付丹须换质，从斯致、游宴华清。金童诏，玉辰宫里，身属少微星。
元	王丹桂	《诉衷情 九日登黄崖》	重阳又早一年期。景物正凄凄。凭高畅情凝望，极目彻天涯。秋日短，塞天低。雁南风。诗题红叶，酒泛黄花，不醉无归。
明	楚石梵琦	《开平书事（六首）》	北海何人到，西天此路通。寻经舍卫国，避暑醴泉宫。盛夏不挥扇，平时常起风。遥瞻仙仗簇，复有彩云笼。
元	张雨	《渔父词》	上钓金鳞不用多。踏翻船子便高歌。犹有在，问如何。问取侬家张志。
宋	释原妙	《偈颂十二首》	皮穿肉烂，筋断骨折。具无碍辩，横说竖说。若谓向上一关，敢保老兄未彻。直须虚空粉碎，大海枯竭，透顶透底，内外澄澈。正恁麽时，犹是眼中著屑。
元	杨维桢	《箕山操》	箕之山兮可耕而樵，箕之水兮可饮而游。牵牛何来兮饮吾上流，彼以天下让兮我以之逃。世岂无尧兮应尧之求，吾与尧友兮不与尧忧。
元	曹伯启	《临江仙》	水出五谷成一派，滔滔日夜东流。倦乘鞍马却乘舟。向来危处怯，此去险中愁。伊轧数声离岸橹，异乡身世悠悠。暂教杯酒放眉头。痴儿官事了，聊作子长游。
元	冯尊师	《苏武慢》	洞晓玄机，深明丹奥，赖与祖宗符契。龙耕虎种，玉液金芝，好个道家活计。丹灶容光，睹个婴儿，旋绕惊天骇地。驭紫云、翠凤相迎，真的上仙苗裔。三阳首、玉药天香，琪花宝树，掩映瑞云佳丽。天光潋滟，桂影扶疏，鲲化大鹏相继。休谓狂言，性理分明，消息至人才艺。在英豪决烈，精诚果敢，性情高志。
元	侯善渊	《益寿美金花》	澄神独坐。进锐纷纭尝自挫。外户长扃。内库劳封守宝瓶。玄光飞过。撞透虚空心鼎破。金碧丹瑛。满目灵芝象清。
元	王哲	《苏幕遮》	女休猜，儿莫识。情欲偷精，盗髓筋力。奉劝回头寻歇息。认取身中，三个真端直。姹娘亲，婴子得。专委黄婆，鞠养成渊默。畅饮刀圭通十极。四句同归，随步云霞陟。
元	陈基	《柳塘春》	扁舟二月傍溪行，爱此林塘照眼明。芳草日长飞燕燕，绿阴人静语莺莺。临风忽听歌《金缕》，隔水时闻度玉笙。更待清明寒食后，买鱼沽酒答春晴。
元	陈高	《岁首自广陵入高邮舟中作》	北风吹湖水，远行当岁徂。孤舟无同人，根依唯仆夫。遥睇高邮城，仿佛十里余。落日去地远，飞雁与云俱。悠悠思故乡，邈在天南隅。慈亲倚门望，我身犹道途。羁旅岂足恤，但念骨肉疏。何当脱行路，归卧山中庐。
元	马钰	《踏云行 师父赠谭仙词曰，张公吃酒李公来，》	豁豁洋洋，详详审审。仙家出语何须恁。山侗自揣一鳌，金鳞晃日如新锦。云水逍遥，身心恣任。欲为上士相争甚。大家共喜白庆来，玄中玄。
元	刘处玄	《神光灿》	处玄稽首，库使尊官，一别又过三年。渴仰之怀，路遥未及人专。辛酉孟秋仍热，遣来人、复去书传。询动静，知丰衍职任，不久将迁。他日功成厌世，效渊明乐道，闲伴林泉。自在无拘，笑吟洞外松前。养就真铅真汞，任时节、功了三千。朝元去，现真形，独步云轩。
元	程文海	《感皇恩 次韵姚牧庵题岁寒亭 此首下原附牧庵》	翠节下天来，通明谁侍。地有高斋要名士。相逢恨晚，老矣酒兵诗帅。岁寒同一笑、千年事。黄鹤羁情，暮云离思。半掬心香火初炽。梅花满树，又是一年冬至。正相思，恰有江南使。
元	杨维桢	《龙虎辞》	槛足兮虎成狗，烧尾兮鱼作龙。得势失势兮，而以分乎雌雄。
元	王冕	《红梅 十三》	昭阳殿里醉春风，香隔琼帘映浅红。翠袖拥云扶不起，玉箫吹过小楼东。
元	王冕	《水竹居》	小桥流水路萦纡，竹里茅茨是隐居。慷慨不同时俗辈，清高多读古人书。好山入屋情无限，明月穿帘兴有余。我亦山阴旧溪曲，一庭潇洒正相如。
元	王哲	《苏幕遮》	王台峰，三耀刹。八识俱明，四象灵光匝。罗汉回头看菩萨。佛果圆成，这里无言答。证虚无，腾可恰。清净全扶，澄湛尤相洽。休衮神珠分等甲。彩色传辉，再现黄金塔。
元	王哲	《望蓬莱》	听我劝，公莫谩风流。猿马不闲空践野，光阴虚过度春秋。怎得免荒丘。如省悟，急急把心收。对景直须抛亡想，於身若是少贪求。何用道。
元	许有壬	《水龙吟 己丑中秋用韵》	可翁点检形骸，关心六事今犹可。摩挲老眼，残编细读，小窗危坐。信手挥毫，云烟撩乱，波涛掀簸。笑蹒跚病足，登山不武，尚能踏、苔痕破。便腹还堪容酒，齿牙攻、脯肴蔬果。歌声到耳，宫商少误，肯教轻过。馋口如门，丁宁告戒，欲须坚锁。怕麴生徒众，群然趋入，困风流我。
元	关汉卿	《【双调】碧玉箫 八》	红袖轻揎，玉笋挽秋千。画板高悬，仙子坠云轩。额残了翡翠钿，髻松了柳叶偏。花径边，笑捻春罗扇。，玉腕鸣黄金钏。
元	谭处端	《踏莎行 赠兴平赵六士》	百岁荣华，星移光烈。人身难保朝昏彻。恩情眷爱已收空，不时大限将分别。早悟轮回，惊生惨切。割情舍爱亲玄诀。公还猛烈人清虚，风人。
元	长筌子	《花心动》	百岁光阴，似飘风浮沤，电雷轰掣。返照速修，急景难留，不觉鬓莘如雪。万缘羁绊何时了，谩昏晓、寸心愁结。劝英杰。莫教釜破，断绳难接。一失人身万劫。叹伶俐惺惺，不遭缧绁。欲浪恩山，玉金枷，谁肯猛然抛撇。一朝大限临门唤，见阎老，怎生推说。恁时节。追思圣贤妙诀。
元	王哲	《啄木儿》	观浮世。为人贵。舍荣华、全神气。保养丹田绝滋味。便将来、免不讳。自谙自讳。修取长生计。自誓自誓。今朝说子细。且通边际。开灵慧。酒色财一齐制。做深根、永固蒂。怎生得、虎龙交位。如何令、姹婴同睡。把尘劳事。俱捐弃。二道合和归本类。想玄玄、寻密秘。
元	张之翰	《酹江月》	人间良夜，是年年、八月中秋时节。万古青天当此际，正要十分澄澈。何处浮云，微茫黯淡，便把青光隔。凭栏三叹，恨无长笛吹裂。坐看蜡烛争辉，青灯吐焰，负煞尊前客。待到谯楼初鼓后，不觉衣裳凉彻。试草新词，凭风吹去，教向嫦娥说。须臾知道，广寒推出明月。
元	梁寅	《永遇乐 丙午岁仲秋，与胡中山同舟往南昌，》	之。中山能谈泰定数年少羡君，有如琼树，相见何晚。虎瞰山前，轻船同载，正桂花香满。对溪一夕，孤篷听浪，又趁朔风返。计行藏、只堪一笑，怕冷白鸥惊见。君如管辂，聪明异，能道山翁奇蹇。绛阙蓬莱，人间天上，翘首仙凡远。何时访我，竹溪松壑，尽有白云堪玩。写长怀、且寄南飞秋雁。
元	杨维桢	《苏台竹枝词  一十首》	姑苏台上月团团，姑苏台下水潺潺。月落西边有时出，水流东去几时还。
元	张之翰	《满江红 寄张蓝山》	古木寒藤，高岸底、萧然舟宿。一夜雨、朔风吹浪，浪高于屋。梦觉蓬窗无共语，此时正自怜幽独。道蓝山老子送诗来，挑灯读。辞与理，俱能足。从别后，情尤笃，想鬓毛如鹤，目睛如鹘。四海如公知已少，有心日日相追逐。恨濯缨亭远水萦纡，山重复。
元	侯善渊	《减字木兰花》	五行四象。戊己攒盈如何样。黑水红云。白马背牛两下分。金车宝辇。大道夷然烹玉线。碾路如银。搬载婴儿出世尘。
金	元好问	《论诗三十首　》	窘步相仍死不前，唱酬无复见前贤。纵横自有凌云笔，俯仰随人亦可怜。
元	邵亨贞	《太常引》	蓬壶阆苑景飘萧。青玉案、紫鸾箫。五彩凤皇毛。记曾览、彤廷秦韶。夕阳回首，汉家陵阙，霜露满。说着旧游遨。便想起、风流二乔。
元	郭珏	《残年》	久愁兵气涨秋林，不谓残年寇转深。四野天青烽火近，五更霜白鼓声沉。金张富贵皆非旧，管乐人材不到今。江上米船看渐少，捷书未报更关心。
元	郭钰	《和酬宋竹坡韵》	寄诗问我山中事，性懒家贫一事无。春瓮酒香梅未落，午窗梦起鸟相呼。旧来叔夜交游绝，老去文通笔砚枯。鸥社共盟君未弃，何须驰志向伊吾？
元	谢应芳	《满庭芳 四月钱梦弼出妓，为陆文迪寿，邀仆》	玉雪梨涡，锦云桃扇，紫箫双凤和鸣。觥船初棹，烟绕博山青。最喜清和天气，绿阴静、梅雨初晴。高斋里，马融书帐，风卷绛纱轻。华年才几许，培风健翮，曾试修程。偶归来林下，间听松声。笑道葵花似我，芳心在、向日长倾。黄河水，如今重看，朝暮还清。
元	尹志平	《一剪梅 依先师真人和移刺仲泽韵，羲州永和》	九九方终暖日阳。春和崇义，无梦天长。十方三界恣游行，炎夏还逢，不觉秋霜。悟得真闲万事忘。自然佚乐，心地清凉。本来一点纵宽舒，散尽群魔，独现威光。
元	元好问	《朝中措》	香轻红浅露梅腮。江上早春来。玉声朝丹阙，霓旌影下瑶阶。朱门向晓，三千珠履，十二金钗。碧海金鸾来报，蟠桃一夜花开。
元	虞集	《风入松 为莆田寿 以上十七首    村丛书用吴》	频年清夜肯相过。春碧卷红螺。画檐几度徘徊月，梁园迥，无复鸣珂。门外雪深三尺，窗中翠浅双蛾。旧家丹荔锦交柯。新玉紫峰。长安日近天涯远，行云梦、不到江波。欲度新词为寿，先生待教谁歌。
元	贡师泰	《秋夜和韩与玉》	斋居在城西，庭户颇幽敞。凉风起高树，落叶时时响。境静人少来，理悟心自赏。方忻结同盟，慎勿成独往。
元	姬翼	《满庭芳 李老先生庆八十》	南极储祥，少微呈瑞，八旬应现人寰。水云疏散，金鼎炼神丹。玩尽长春洞府，逍遥占、物外高闲。无衰老，龟旋鹤绕，相对且怡颜。殷勤重祷祝，温炉澹炷，劫外旃檀。念亘初容貌，不许凋残。通古今如旦暮，蟠桃见、几度华繁。常常在，金壶碧酒，高会到仙班。
元	元好问	《点绛唇 青梅永宁时作》	玉叶璁珑，素妆不趁宫黄媚。谢家风致。最得春风意。手把青枝，忆得斜横髻。西州泪。玉觞无味。强为清香醉。
元	丘处机	《万年春 衲衣》	衲袄秋来，著身渐觉时相称。霜天净。畅怀游兴。不怕西风劲。百片千条，上下穿联定。宽还正。外疏狂性。内放明珠莹。
元	王逢	《夜过苍墩江隐居》	白茅萧萧风色昏，归人自语烟际村。我骑蹇驴童抱尊，记得君家忘却门。径穿竹入背江路，傍是梁朝敬宗墓。月中对鹤吹洞箫，露水琤然落高树。
元	王丹桂	《秦楼月 咏竹》	性贞洁。柔枝嫩叶堪图写。堪图写。四时常伴，草堂风月。孤高劲节天然别。虚心永永无凋谢。无凋谢。绿阴摇曳，瑞音清绝。
元	谢应芳	《听雨》	客来帷林候渔父，黉舍坐听三日雨。诸生读书喧两庑，商羊飞来立当宁。雨声书声杂蛙鼓，蚓歌似亦谐宫吕。青苔上阶菌生柱，败壁淋漓籀文古。斋僮不敢开牖户，风撼庭柯啸饥虎。南山石烂成粪土，天漏谁能为天补。去年旱魃走吴楚，田家什九悲鱼釜。麦秋一饱方自许，莫教又作飞蛾舞。
元	张翥	《踏莎行》	芳草平沙，斜阳远树，无情桃叶江头渡。醉来扶上木兰舟，将愁不去将人去。薄劣东风，夭斜落絮，明朝重觅吹笙路。碧云红雨小楼空，春光已到销魂处。
元	王哲	《蓦山溪》	修行学道，切莫凭婴姹。只是这些儿，把尘俗、般般不惹。自然萧索，寂寞与他依，餐残饭，著粗衣，饱暖休相舍。常从坦荡，守养身躯假。闲里得真闲，觉清凉、惺惺洒洒。暗中功行，直待两盈盈，灵明显，做逍遥，师父看来也。
元	陆文圭	《满江红 送理伯雍同知改除转运判官》	双桧堂深，想前日、清风犹在。才半载、政声传播，与人称快。鞠草园扉无滞讼，憩棠田舍留遗爱。问方今、循吏几何人，公为最。明而恕，廉而介。官易进，身难退。苦簿书业委，米盐繁碎。雁鹜自怜群里聚，龙猪不计儿时会。望美人、又向碧云西，徒增慨。
元	长筌子	《一枝春》	堪嗟肉傀儡，尘世争奇怪。昼夜火院煎苦，沉埋花酒丛中，孽重终难改。贩骨何时彻，头面翻腾，昧了灵源真宰。独我而今乐自在。放逸游寰海。逍遥天地间、笑开怀，一味清闲，万里金难买。九转功夫足，步月携云，稳赴金莲仙会。
元	马钰	《西江月》	学道腥膻不戒，明知断了慈悲。五辛爽口欲滋基。怎比米精麦髓。二物包藏秀气。吾门啖素相宜。修持功行稍相亏。怎得长生久视。
元	张之翰	《婆罗门引 辛卯中秋望月》	宦游南北，月明何处不相随。十年九赋新词。今夜清光如许。无以侑金。想叨居此职，著甚推辞。临风再思。是有句欲来时。除却广寒人见，尘世谁知。天香一阵，恰飘动婆娑桂树枝。秋影里、醉写乌丝。
元	张昱	《西山亭留题》	马头曾为使君回，北望新亭道路开。於越地形缘海尽，句吴山色过江来。英雄有恨余湖水，天地忘怀入酒杯。珍重谢家林下客，玉山何待倩人推？
元	郯韶	《送僧归严陵》	春船上濑急，归路石溅溅。白石百花静，清江初月圆。偶逢林下叟，为话竹间禅。明发遥相忆，青山生莫烟。
元	谢应芳	《水调歌头 洪武九年秋，余下居千墩，尝作水》	故复和前韵，以述其情，并以留别吴下诸友。时十三年六月初也牙齿豁来久，老气尚横秋。买得归耕黄犊，儿辈幸无愁。相近六龙城下，只在三家村里，结屋小如舟。倚树览山色，且免赋登楼。看官爵，都不似，醉乡侯。里翁闲话，便同学士坐瀛洲。寄语东吴朋友，乘兴能来浦，舣棹听渔讴。无酒不须虑，解我破貂裘。
元	刘仲尹	《浣溪沙》	贴体宫罗试夹衣。冰蓝娇浅染东池。春风一把瘦腰支。戏镂宝钿呈翡翠，笑拈金翦下酴?最宜京兆画新眉。
元	韩奕	《咏枝上残花》	半春日日雨兼风，野杏官桃到处空。此树偶留三两朵，依依残影夕阳中。
元	王蒙	《茌平县西门邮亭废圃中有花名玉珑瑽枝叶与琼》	何年碧海会琼仙，云制衣裳雪作钿。醉锁素虬缠宝树，闲骑白凤下瑶天。鹤林寺废空流水，后土祠荒起暮烟。惭愧邮亭一株雪，春风犹得路人怜。
元	王哲	《定风波》	每日闲游西复东。随缘且过住尘中。杳杳冥冥今古在。蒙蒙。害风风里得飘蓬。公且只知浮蚁动，我今偏爱满堂红。照破当年昏暗事，空空。
元	谭处端	《水龙吟》	本初一点来时，幸然体态淳和好。迤生增爱，缘尘蒙昧，无穷真宝。个个人迷，到如斯尽，逐情生老。把仙胎容易，浮沈苦海，随波浪，成虚耗。速悟轮回返照。把尘心、须当颠倒。烟消火灭，冰凝玉结，长生芝草。默默志论，讨常坚守，自家炉灶。向三千功里，殷勤锻炼，定将来了。
元	刘敏中	《黑漆弩 村居遣兴》	高巾阔领深村住。不识我、唤作父。掩白沙、翠竹柴门，听彻秋来夜雨。闲将得失，思量往事，水流东去。便直交、画却凌烟，甚是功名了。
元	揭傒斯	《寄题冯掾东皋园亭》	时雨散繁绿，绪风满平原。兴言慕君子，退食在丘园。出应当世务，入咏幽人言。池流淡无声，畦蔬蔚葱芊。高林丽阳景，群山若浮烟。好鸟应候鸣，新音和且闲。时与文士俱，逍遥农圃春。理远自知简，情忘可避喧。庶云保贞和，岁暮委周旋。
元	王丹桂	《满路花 赠两山道友乌林答同监等》	东南形胜地，极目锁岚烟。海山钟异秀、产英贤。人多吉善，息念屏嚣喧。是处追朋挹，探妙真，共修物外因缘。愿由斯、道念弥坚。早早悟重玄。殷勤营养就、火中莲。清香馥郁，递互尽相传。异日真功满，拂袖携云，迳超无上人天。
金	元好问	《晋溪》	石蹬云松著色屏，岸花汀草展江亭。青瑶叠甃通悬瓮，白玉双龙掣迅霆。地脉何尝间今昔，尾闾真解泄沧溟。乾坤一雨兵尘了，好就川妃问乞灵。
元	王逢	《钱塘春感六首》	金爵觚棱月向低，泠泠清磬万松西。五门曙色开龙尾，十日春寒健马蹄。红雾不收花气合，绿波初涨柳条齐。遗民暗忆名都会，尚绕湖漘唱《大堤》
元	杨维桢	《览古四十二首 其四》	单父七弦琴，为治务感兴。十金南门木，立令务必行。单父有成效，夜渔若严刑。南门能徙木，不能徙民情。以此知巧信，不如拙而诚。
元	王冕	《梅花 其二》	清苦良自持，忘言养高洁。夜静月明多，开门满山雪。
元	沈禧	《风入松 题来青楼》	画楼高出子城湾。卷幔见南山。堆有叠翠排天际，似蛾眉、巧绾云鬟。风月四时长占，星辰午夜宜攀。蓬莱仙阙有无间。望处隔尘寰。何当养就升天翼，恣翱翔、飞去飞还。纵目真穷寥廓，置身如履孱颜。
元	张野	《望月婆罗门引 和李廷弼韵就庆初度》	井梧叶下，西风正喜洗尘颜。犹然火甑之间。谁酿一天霖雨，爽气满河关。甚忧民老子，顿觉心宽。风亭月轩。更何用、种琅。自有平生节操，未老投闲。群鸟声里，又惊觉、黄梁梦一番。沉醉后、处处山。
元	马钰	《满庭芳 劝化》	人皆好色，妻常设计。巧笑语言诈伪。日日梳妆，图要见他喜。时时耳边低呃，紧唆人、争财竞气。存自便，更不询富贵，义与不义。欢喜冤家没解，岂思量，好意却是弱意。昼要衣餐，入夜偷盗精髓。悟来心惊胆颤，怕追魂、取命活鬼。归大道，处无为，谨修仙位。
元	张昱	《访旧三竺次泐禅师杂兴韵》	酒馆湖船旧有名，玉杯时得肆闲情。至今人说张员外，不是看花不出城。
元	周权	《水调歌头 庆寿》	潇洒晋文物，奇伟鲁衣冠。暂赋淮南招隐，泉石寄清闲。才压建安六七，胸吞云梦八九，余子笑谈间。未颉水苍佩，虹气射龙泉。烛花妍，沉水焕，酒波翻。左弧纪瑞，莱衣五色戏斓斑。庭列森森玉树，座拥骈骈珠履，金碗蔗浆寒。何以祝君寿，一笑指南山。
宋	释原妙	《颂古三十一首》	不动尊，提不起，茫茫宇宙谁能委。秋江清夜月澄辉，鹭鸶飞入芦花里。
元	王冕	《秋山图》	前年放船九江口，秋风猎猎吹蒲柳。买鱼沽酒待月明，不知江上青山走。三更吹笛欲唤人，白露依衣巾。故乡遥遥书断绝，空见过雁如飞云。去年却下七里滩，秋水满船秋月寒。子陵先生钓鱼处，荒台直起青云端。先生不受汉庭官，自与山水相盘桓。至今高节敦廉顽，清风凛凛谁能攀？泊舟登岸行复止，小径双岐通草市。石林远映树青红，正与今年画相似。茅庐半住林木里，白狗黄鸡小如蚁。翁媪无言童雇闲，可是太平风俗美。清水初落鱼蟹新，东邻酿熟呼西邻。相牵相把意思真，亲密不异朱陈民。李端笔力能巧妙，写我旧日经行到。岂是老梦眩水墨？不觉掀髯发长啸。殷家大楼沧海头，留我十日风雨秋。触景感动客邸愁，便欲卜筑山之幽。断桥流水无人处，添种梅花三百树。直待雪晴冰满路，骑驴相逐寻诗去。
元	邵亨贞	《六州歌头 戊申岁，一春强半风雨，不可出户》	雨中望粼墙桃花，殆欲零落，感人事之不齐，欢芳时之易失，信笔纪述，斐然成章。桓司马谓树独如此，人何以堪，今乃信之矣刘郎老去，孤负几东风。思前度，玄都观，旧游踪。怕重逢。新种桃千树，花如锦，应我容颜改，浑不比、向时红。我亦无情久矣，繁华梦、过眼成空。纵而今再见，何似锦城中。往事匆匆。任萍蓬。忆欢娱地，经行处，秦楼畔，灞桥东。春冉冉，花可可，雾蒙蒙。水溶溶。几度题歌扇，欹醉帽，绕芳丛。时序改，人面隔，鬓霜浓。别有武陵溪上，秦人在、仙路犹通。待前村浪暖，鼓楫问渔翁。此兴谁同。
宋	张士逊	《送高学士知越》	著撰烦鸿笔，均劳利建侯。僧随天际棹，郡冠浙东州。山影四明接，溪声万壑流。谢家风月在，公外称冥搜。
元	吕思诚	《舜洞秋风》	西风飒飒桂林秋，万叠云山舜洞幽。晓气沉崖秋色冷，凉飙吹树桂香浮。轻摇斑竹江头恨，远送苍梧天外愁。一旦薰风随律变，露华山色满南州。
元	李俊明	《谒金门 西齐得梅数枝，色香可爱。一日为泽》	弛私鹈攀??拢?孕雌溻晖??臣拿开未彻。先把一枝偷折。看取黄昏今後别。暗香浮动月。谁为寻芳时节。误了前村踏雪。为问花间能赋客。如何心似铁。
元	华幼武	《满庭芳 元霄和元  见寄》	万井笙歌，满城灯火，元宵预庆丰年。欢声鼎沸，人气结春烟。天外冰轮缓转，画楼上、玉漏迟传。鳌山耸，香车宝马，腾踏九重天。华堂深几许，朱帘半揭，翠幕垂边。似蓬莱宫阙，洞府真仙。醉倒歌舞褥，风流处、玉笋金莲。争知道，十年兵，把酒酹风前。
元	洪希文	《如梦令 灯花》	报道灯花如画。烨烨文章绣。安顾莫风摇，应恐夜寒花瘦。搔首。搔首。结果望天将就。
元	杨维桢	《刘节妇》	大江东流接混茫，金山焦山郁相望。铁瓮长城北枕江，中有三槐节妇堂，壁立万仞之高冈。自别母氏归刘郎，中朝琼树摧秋霜。玉琴不奏双鸳鸯，玉笙不吹双凤凰。络纬夜啼月上房，烛光照泪垂汪汪。纺绩给朝莫，群雏忽成行。生处同室居，死期同其藏。新阡种松三尺强，黛色已见参天长。流脂入地成琥珀，终夜吐焰如丹光。扬雄与冯道，不异燕赵倡，食君之禄而弗与国同存亡。呜呼，节妇之德不可量。节妇之发白于雪，节妇之心化为铁。我歌为继柏舟诗，门户他年耀旌节。
元	王处一	《谢师恩 警俗回心》	好儿好女心头气。生死难相替。不测无常先到你。皮囊臭烂，骨骸分散，空惹冤家泪。悟来不使心猿戏。慧剑磨教利。六贼三尸都趁离。炎炎紫焰，载搬丹宝，上献三清帝。
元	张可久	《双调·清江引》	松风小楼香缥缈，一曲寻仙操。秋风玉兔寒，野树金猿啸，白云半天山月小。
元	王逢	《七月闻河南平章凶问》	六月妖星芒角白，几夜徘徊天市侧。寻闻盗杀李上公，穷旅孤臣泪沾臆。当时宽猛制萑泽，安得受降翻受敌。上公忠名垂竹帛，书生奚为费讳惜。东南风动旗黄色，蒲梢天马长依北。
元	刘敏中	《木兰花慢 适得醉经乐章，读未竟而彦博尚书》	呈醉经，一谢彦博待撑暮境，道比旧、不争多。奈白日难留，丹心易感，绿发全皤。行乐外，浑一梦，忆黄公垆下几回过。振策千峰绝顶，濯缨万里长河。红尘世事费磋磨。人海驾洪波。怅学古无成，于今何补，谩尔磋跎。闲揽镜，还独笑，甚苍颜一皱不曾酡。忽报鸣鞭送酒，开轩自洗空螺。
元	元好问	《清平乐 己亥春，济原先观赋杏花》	小桥流水。一迳修篁里。走马章台人未老。只爱明窗净几。杏花白白红红。花时日日狂风。不是碧壶香供，真成恼破春工。
元	杨维桢	《春情（二首）》	灼灼桃花朱户低，青青梅子粉墙头。蹋歌起自春来日，直至春归唱不休。
元	李俊明	《点绛唇 重阳菊间小酌，同申元帅等》	秋树风高，可怜憔悴门前柳。白衣去後。闲却持杯手。一笑相逢，落帽年时友。群知否。南山如旧。人比黄花瘦。
元	胡祗＊	《木兰花慢》	百年湖海气，得初效，处囊锥。更绿鬓朱颜，雄姿英发，光射征衣。大夫喜伸知己，感宸恩深重此身微。虎节才辞北阙，丹诚已落东垂。中天雨露彻偏裨。只欠海诸夷。好敷悉丁宁，殷勤感悟，立解疑危。边隔普王化，便细心怀德径来威。一降功名事了，清御史册腾辉。
宋	赵福元	《沁园春》	一剑凌风，跨六鳌头，登群玉峰。听金童宣敕，琼胎掇送，大唐进士，圣宋仙翁。琪树玲珑，宝花散漫，香霭天枝绕绛空。後五日，有竹湖公相，梦叶非熊。峥嵘得子如龙。傲南墅修篁皓鹤中。似银瓶碾月，一清彻底，玉虹贯斗，千丈蟠胸。洛殿催班，燃灯赐对，九万鹏程瞬息通。蟠桃宴，与蟾宫双桂，长伴乔松。
元	陈高	《种橦花》	炎方有橦树，衣被代蚕桑。舍西得闲园，种之漫成行。苗生初夏时，料理晨夕忙。挥锄向烈日，洒汗成流浆。培根浇灌频，高者三尺强。鲜鲜绿叶茂，灿灿金英黄。结实吐秋茧，蛟洁如雪霜。及时以收敛，采采动盈筐。缉治入机杼，裁剪为衣裳。御寒类挟纩，老稚免凄凉。豪家植花卉，纷纷被垣墙。于世竟何补，争先玩芬芳。弃取何相异，感物增惋伤。
元	马致远	《水仙子》	春风骄马五陵儿，暖日西湖三月时，管弦触水莺花市。不知音不到此，宜歌宜酒宜诗。山过雨颦眉黛，柳拖烟堆鬓丝，可喜杀睡足的西施！
元	张翥	《江神子 惜花》	牡丹芍药冠池台。缕金杯。锦云堆。最恨颠风，横雨故相催。国色天香虚过了，红片片，卧苍苔。绿阴篱落暗香来。野酴，刺玫瑰。照眼遗芳，烂漫趁晴开。纵使专春春有几，花到此，已堪哀。
元	杨维桢	《乌夜啼》	茏葱高树青门西，夜夜栖乌来上啼。报君凶，报君喜，愿君高树成连理。啼乌夜夜八九子，莫使君家高树移。乌生八九乌散飞。
元	长筌子	《江神子慢》	扫除六尘迹。点检现前，真个消息。慧光赫。亲拈出、妙用灵根端的。越声色。一曲威音非律吕，超今古，琅琅谁听得。湛然万里云收，晴天阔。月华白。纵横金田觉海，笑巴歌诌诌，葛藤千尺。泯情识。空劫外、门掩苍苔闲寂，致虚极。枕上江山春色好，松花老、香风飘广陌。此时作个逍遥，一烟霞客。
元	陆文圭	《唐多令 寄远》	明艳注秋波。轻松绾髻螺。怕逢人、先敛双蛾。怯雨羞云情未稳，佳会少，远离多。梁绕忆清歌。兰舟肯再过。为他垂泪染香罗。欲倩鳞鸿将锦字，知别后，意如何。
元	刘敏中	《最高楼 又次前韵》	吾衰矣，废治不重漪。朽木更堪围。触藩曾看赢其角，胁肩又见病于畦。此何哉，自取耳，亦难兮。待阔展月台秋待月。更别起雪堂冬听雪。花灌溉，草芟夷。偶逢林叟欢成醉，闲随沙鸟淡忘归。叹人生，尘土事，
元	王惟一	《西江月》	大道古今一脉，圣人口口相传。奈何百姓不知焉。尽逐色声迷恋。在迩不须求远，何消更遇神仙。分明只在眼睛前。日用常行不见。
元	王国器	《踏莎行 云窗秋梦 复古诗集五》	烟冷瑶棂，神游贝阙。芙蓉城里花如雪。仙郎同蹑凤凰翎，千门万户皆明月。地老天荒，山青海碧。满身风露飘环。高楼画角苦无情，一声。
元	王恽	《眼儿媚 呈周斡臣》	桑榆晚景日。莫厌数相寻。静怜幽境，闲谈情话，与涤烦襟。济时幸有诸公在，乡社好浮沉。闲云却恐，西风吹去，认做商霖。
元	杨维桢	《小游仙（八首）》	当时笑我去学仙，汝但求金与求田。不知昨夜城头鹤，问汝无人识墓阡。
元	元好问	《水龙吟 同德秀游盘谷》	接云千丈层崖，古来此地风烟好。青山得意，十分浓秀，都将倾倒。可恨孤峰，几回空见，松筠枯槁。自都门送别，膏车秣马，谁更问，一作闻盘中道。我爱陂塘南畔，小川平、横冈回抱。野麋山鹿，平生心在，长林丰草。婢织奴耕，岁时供我，酒船花灶。把人间万事，从头放下，只山。
元	韩奕	《水龙吟 次韵题涌金飞雪画扇》	苍寒收尽红尘，四山一色俄惊晓。楼台宫阙，冰壶影里，莹然清悄。独有游人，画船青盖，笙歌犹绕。遍园林松竹，光浑，人住处，皆蓬岛。罗扇画来轻小。乍时人、见多惊倒。谁留古本，到今付与，良工涂扫。夏日携时，且挥且玩，暑都消了。更词人亲笔题题，这风景，古犹少。
元	蒲道源	《人月圆 赵君锡再得雄》	君家阴德多多种，重得读书郎。掌中惊看，隆颅犀角，黛抹朱妆。最堪欢处，灵椿未老，丹桂先芳。他年须记，于门高大，车马煌煌。
元	丁鹤年	《雨中寄杨彦常先生》	山中长夏苦淫雨，暂尔出门还不能。九天驭日力已竭，两地看云愁倍增。怜君畏途久作客，笑我净土常依僧。相思倚柱发清笑，旁人不解谷空应。
元	陈秀民	《吴中柳枝（四首）》	姑苏城边杨柳丝，千丝万丝垂参差。柳丝虽长不禁手，难织回文锦字诗。
宋	释原妙	《偈颂六十七首》	咄哉老贼，偷心未息。石灰布袋，到处成迹。若谓子为父隐，毕竟曲不藏直。今日因斋庆赞，未免乘时拈出。
元	朱唏颜	《齐天乐 蓟门寒食》	青烟一夜传宫烛，朝来管弦都试。宝扇传歌，银瓶索酒，柳下骄骢曾系。怜红妩翠。任栲栳量珠，伴春俱醉。不道无情，花残春老顿容易。人生几何适意。甚前时风度，今番情味。楚褐凝尘，涛笺封泪。愁在断鸿声里。情丝恨绮。尽付与风檐，燕儿论理。不似流红，解随东去水。
元	侯善渊	《一叶舟》	不觉形躯衰老。受尽许多萦恼。谁肯死前休。苦贪求。识破修行早早。认取自家珍宝。珍宝价无酬。永存留。
元	刘秉忠	《谒金门》	春寒薄。睡起宿酲生恶。枕上家山都梦却。东风吹月落。留客定知西阁。有酒兴谁同酌。别手临歧曾记握。君心真可托。
元	袁易	《解连环 与金桂轩虎丘送春》	燕忙莺寂。惊千林稚绿，半湾新碧。试送目、官柳河桥，便携酒饯春，去应无迹。岸曲残英，尚勾引、行舟攀摘。茶笋香顿冷，瘦愁易感，旧游难觅。天开画图绣壁。看岚光似染，云翠疑滴。带暝色、飞入清吟，为小驻兰桡，快寻芳屐。细蹑苔阶，怕踏碎、白云狼藉。恨萧萧、暮烟细雨，又还送客。
元	元好问	《九月晦日王村道中》	水涸沙仍湿，霜余草更幽。烟花藏落景，山骨露清秋。坐食知何益，行吟只自愁。随阳见鸿雁，三叹惜淹留。
元	赵秉文	《秦楼月 以上六首见中州乐府》	箫声苦。箫声吹断夷山雨。夷山雨。人空不见，吹台歌舞。危亭目极伤平楚。断霞落日怀千古。怀千古。一杯还酹，信陵坟土。
元	郝经	《落花》	彩云红雨暗长门，翡翠枝余萼绿痕。桃李东风蝴蝶梦，关山明月杜鹃魂。玉阑烟冷空千树，金谷香销漫一尊。狼籍满庭君莫扫，且留春色到黄昏。
元	吴镇	《渔父 至元二年秋八月梅花道人戏作渔父?》	目断烟波青有无。霜凋枫叶锦模糊。千尺浪，四腮鲈。诗筒相对酒胡。
元	张可久	《人月圆 秋日湖上 北曲聊乐府前集今》	笙歌苏小楼前路，杨柳尚青青。画船来往，总相宜处，浓淡阴晴。杖藜闲暇，孤坟梅影，半岭松声。老猿留坐，白云洞口，红叶山亭。
元	白朴	《木兰花慢 复用前韵，代友人宋子冶赋。》	望丹东沁北，淡流水、绕孤村。对几树疏梅，十分素艳，一曲芳樽。谁堪岁寒为友，伴仙姿、孤瘦雪霜痕。翠竹森森抱节，苍松落落盘根。铜瓶水满玉肌温。此意与谁论。渐月冷芸窗，灯残纸帐，夜悄衡门。伤心杜陵老眼，细看来、只似雾中昏。赖有清风破鼻，少眠浮动吟魂。
元	张翥	《石州慢 题玉笙手卷》	仙去缑山，宴罢武夷，琼响吹彻。丛霄旧样亲传，琢就玉烟凝白。悠扬彩凤恰从云杪飞来，数声又趁鸳鸯歇。零落碧桃花，点春风如雪。清绝。更宜秦女，银筝唤取，楚娥瑶瑟。旋炙娇簧，只愁夜深寒咽。相看老矣，剩须陶写留连，尊前递把红牙节。归去画船时，满西湖明月。
元	杨维桢	《罗浮美人歌》	海南天空月皎皎，三山如卷海如沼。绿衣歌舞不动尘，海仙骑鱼波袅袅。翩然而来坐芳草，宰如白月射林杪。洗妆不受瘴烟昏，缟袂初逢鸿欲娇。
元	马钰	《蓬莱客 赠谭公》	于郎急。留心长在船头客。船头客。杀鱼虾命，罪根非隔。把予言语休胡测。速烧船纲冤魂溺。冤魂溺。要全灵物，踵间通息。
元	王逢	《秋感（六首）》	鲮鱼风息净江波，轧轧机丝响薜萝。华发道途秋日短，癀怀楼阁暮阴多。浮查受宿炎州翠，细草从眠墨沼鹅。心自隐忧身自逸，几时天马渡滹沱。
元	元好问	《思仙会 效杨吏部礼》	人无百年人，枉作千年计。傀儡棚头，看过几场兴废。朱颜易改，可惜欢娱地。劝君酒，唱君歌，为君醉。沧溟一叶，正在横流际。阮籍途穷，啼得血流何济。天公老大，不管人间世。莫莫休休。，莫问甚底。
元	张鸣善	《普天乐 咏世》	洛阳花，梁园月，好花须买，皓月须赊。花倚栏干看烂熳开，月曾把酒问团圆夜。月有盈亏花有开谢，想人生最苦离别。花谢了三春近也，月缺了中秋到也，人去了何日来也？
元	王寂	《蓦山溪 退食感怀》	山城块坐，空朋侪影。挝鼓放衙休，悄无人、日长门静。折腰五斗，所得不偿劳，松暗老，菊都荒，谁为开三径。及瓜不代，归计浑无定。羁客柰愁何，尽消除、诗魔酒圣。儿童蛮语，生怕闰黄杨，争左角，梦南柯，万事从今省。
金	元好问	《别程女》	芸斋淅淅掩霜寒，别酒青灯语夜阑。生女便知聊寄托，中年尤觉感悲欢。松间小草栽培稳，掌上明珠弃掷难。明日缑山东畔路，野夫怀抱若为宽？
元	马钰	《玉堂春 继重阳韵 重阳真人分梨十化集卷下》	玉悟金通，心心从教化。玉虎金龙，时时相迓。玉滟金波，澄澄成次亚。见玉溪中，产玉芽。玉叶金枝，荣荣无朽谢。玉姹金婴，闲闲看舍。玉户金关，明明开上下，唱玉堂春，赏玉花。
元	马钰	《满庭芳 寄与平张先生》	超然悟道，怡然舍俗。宁肯泥拖水漉。决烈回头了，恩山爱狱。堪为风邻月伴，与云朋霞友相逐。无系栏，在人间，先占半仙之福。那更真修真炼，得逍遥自在，澄心遣欲。渐觉溪田芝草，异香馥郁。虎龙绕蟠何处，在丹炉、变成金玉。神光灿，赴前程，蓬莱宝陆。
元	沈禧	《买陂塘 赠徐孟祥用梦庵先生韵》	爱雪堂、面湖依壑，望中一碧千顷。波光倒浸云山晚，风荡不晶帘影。尘迹迥。有牧唱樵歌，宿酒频惊醒。闲钓艇。傍蓼岸芦汀，盟鸥狎鹭，适尽闲边兴。漫修省。我已乐天知命。何妨箪食瓢饮。尽将得失付无言，有酒且须觞咏。开三径。彷佛似、柴桑松菊何愁冷。优游晚景。白云如肯容分，便当卜筑来共此中隐。
元	杨维桢	《内人琴阮图》	花点吴盐春欲老，翡翠飞来剪芳草。美人睡起春思深，弹丝拊木写同心。荔枝五弦调急缓，阮家月琴轴初绾。须臾钧天双合乐，南薰殿中风动幕。梨园乐官乐不鸣，宫中之音和且平。
元	王冕	《素梅 二四》	霜花浮影月娟娟，春色无痕上画船。转首西湖风景异，不知谁识老逋仙？
元	许有壬	《沁园春 赋酪，次明初韵》	有物庞然，乃牝而犁，山川舍诸。为老营，因疏黄稚，平心酬德，忍怠青驺。方丈无功，万钱增害，茹饮方将笑穴居。桃林媪，幸日输甘，香泛流酥。老饕笑问长须。汝今似官不是奴。更题封谁调，聪明德祖，和浆且浣，消渴相如。火候冲融，春膏浓结，常遣韦囊似瓠壶。将军腹，问果谁相负，吾欲明书。
元	王冕	《楼观》	楼观重重锦绣扶，东湖风景即蓬壶。海云入树青山小，野水滔天白鸟孤。学士借来船似屋，书生归去画成图。老夫一见何潇洒，凉雨满堤生绿蒲。
元	汪斌	《江神子 水涸泊舟严岸》	停桡严濑画桥边。水涓涓。鹭翩翩。午热追凉，穿竹强留连。无奈日欲暝，吹短笛，新蝉。家山只在水家源。隔云天。恨萦牵。愿得甘霖，逐日归船。惟有紫阳溪山月，随着我，伴愁眠。
元	陶宗仪	《南村杂赋（六首）》	路直华亭谷，林藏处士家。葵菘浮雨甲，粳秫吐晴葩。埘羽肥堪缚，谿鳞巨易叉。客来留共酌，浊酒不须赊。
元	尹志平	《南乡子 宝玄堂偶得》	本性爱疏慵。不厌无名不厌穷。落魄随缘无所碍，心通。观透人间事事空。得失本来同。动静何劳问吉凶。兀兀前途真自得，成功。都在忘言。
元	刘处玄	《满路花》	霜林飘赤叶，遍地涌黄金。宾鸿离塞北，足声音。渊明归去，忘尘世，伪难侵。顿然觉，应物无心。道妙自然深。壶中仙景，遇外休寻。四时花放，论古更明今。要到乘风去，三岛十洲，蓬莱虽有高岑。
元	萨都剌	《送南台从事刘子谦之辽东》	往复一万里，嗟君已两行。朔风吹野草，寒日下边城。策马犯霜雪，逢人问路程。归期在何日？应是近新正。
元	王逢	《醉赠相子先（有引）》	老生不能臣诸侯，却来题名凤山头。霜晴木脱壁峭立，鸦儿大字淋漓秋。于是陈邵隐佘薛，遥睇中原心耳热。两人既仕李河南，雁断鹃啼荣梦歇。迎承弈相游兹山，三复旧记松萝间。野僧有待碧纱护，画图已自传人寰。君本家西河，钟秀西湖曲。龙城倚高寒，雁荡濯深渌。华亭道阻泛雪船，乘鳃鲈买梅花前。青衣童保进斗酒，解后意气凌吴天。好将金城图略上天子，回首共访巴园仙。
元	刘庭信	《折桂令》	想人生最苦离别。三个字细细分开，凄凄凉凉无了无歇。别字儿半晌痴呆，离字儿一时拆散，苦字儿两下里堆叠。他那里鞍儿马儿身子儿劣怯，我这里眉儿眼儿脸脑儿乜斜。侧着头叫一声行者，搁着泪说一句听者：得官时先报期程，丢丢抹抹远远的迎接。
元	冯子振	《鹦鹉曲 愚翁放浪》	东家西舍随缘住。是个忒老实愚父。赏花时暖薄寒轻，彻夜无风无雨。占长红小白园亭，烂醉不教人去。笑长安利锁名缰，定没个身心稳处。
元	马钰	《西江月 三十四首  自勉》	识破家缘冤苦。忻然跳出乡闾。秦川秀处作庵居。永住永住永住。物外逍遥自在，如今寄甚家书。还乡便得赴仙都。不去不去不去。
元	王冕	《寓意十首次敬助韵 其六》	圣贤不浪出，处士匪怀居。孔明是何人？高卧南阳庐。躬耕良自苦，待时故踌蹰。所为梁父吟，岂比封禅书？
元	刘敏中	《西江月 寿杜醉经左丞》	有道实关消长，无心不异行藏。问公独乐醉经堂。何似凌烟阁上。画戟清香宴寝，春风玉树诸郎。台星明勋紫霞觞。正与寿星相望。
元	姬翼	《婆罗门引》	一毫不立，万缘俱遣露真诠。冲虚蹑景泠然。莫向他方物外，别觅洞中天。是韩逐块，阳焰为泉。亘初本源。只这是、更无玄。默究端端的的，体用完全。分分朗朗，放一段光明不记年。还会得、心月团圆。
元	梁寅	《登吴山》	城绕青峰锦绣围，仙楼十二竞崔嵬。云飞沧海山无尽，潮撼长江雨并来。吴相忠魂祠宇在，宋皇行殿梵宫开。东南都会金城废，竟日湖船丝竹哀。
元	张弘范	《喜春来》	金装宝剑藏龙口，玉带红绒挂虎头。绿杨影里骤骅骝。得意秋，名满凤凰楼。
元	欧阳玄	《渔家傲》	七月都城争乞巧。荷花旖旎新棚笊。笼袖娇民儿女狡。偏相搅。穿针月下浓汝佼。碧玉莲房和柄拗。晡时饮酒醒时卯。淋罢麻秸秋雨饱。新凉稍。夜灯叫卖鸡头。
元	元好问	《阮郎归》	谩郎活计拙於鸠。闲中又过秋。枕书眠了却登楼。贫来颇自由。书咄咄，赋休休。西窗晚更幽。诗家贫杀也风流。家人不用愁。
元	刘处玄	《上平西》	想百年，如一梦，几多时。妙希夷、只是些儿。诸公肯信，日常万物意无私。住行坐卧真平等，应变真慈。崇仙道，明仙理，通仙妙，谢仙师。在灵峰、闲采灵芝。洞天清隐，周天十二坎迎离。三田功满朝元去，却。
元	马钰	《玉京山 继重阳韵》	慷慨男儿跳出来。名缰并利锁，豁然开。宜乎了干死生灾。超彼岸，休望再头回。师父教方催。道装当结裹、没心推。任教妻子哭哀哀。关西去，做个驾云材。
元	刘秉忠	《南乡子》	夜户喜凉飙。秋入关山暑气消。句引客情缘底物，鹪鹩。落日凄清叫树梢。古寺漏长宵。一点青灯照寂寥。暮雨夜深犹未住，芭蕉。残叶萧疏。
元	张翥	《菩萨蛮 赠雁》	人随雁雁俱南去。雁应先到凭传语。若问锦书无。人归不得书。归期还信否。准在梅花后。烟树短长亭。只争三四程。
元	王哲	《五更出舍郎》	王更哩出舍郎。没防。无遮碍，过明堂。一颗明珠颠倒衮，瑞中祥。昆仑上，放霞光。
元	乔吉	《双调·水仙花》	天机织罢月梭闲，石壁高垂雪练寒，冰丝带雨悬霄汉。几千年晒未干，露华凉人怯衣单。似白虹饮涧，玉龙下山，晴雪飞滩。
元	尹志平	《巫山一段云 携杖上禅房山》	自在三山客，逍遥西海宾。孤身到处自全真。风月永为邻。识破浮华虚假。谁羡望云星马。一条拄杖胜龙骖。稳步上高岑。
元	元好问	《江城子 寄德新丈》	春风花柳日相催。淅江梅。腊前开。开遍山桃，恰到野酴。商岭东来三百里，红作阵，绿成堆。半山亭下钓鱼台。拂层崖。坐苍苔。林影湖光，佳处两三杯。寄语玉溪王老子，因个甚，不同来。
元	胡祗＊	《太常引 为汪奉御夫人寿日》	庆门华胄几千秋。更名父、早封侯。天性自贞柔。立闺范、并州应州。一杯千岁，嫩凉时节，暑气雨前收。寿酒劝金瓯。记岁岁、西风画楼。
元	李晏	《虞美人》	佳人酒晕红生颊。滟滟霞千叠。雨馀红泪湿黄昏。误认当年人面、倚朱门。飘零又送青春暮。怅望刘郎去。教人不恨五更风。只恨马蹄、无处。
元	马钰	《满庭芳 叹世》	行尸走骨，逐利争名。伤神损气劳形。镇日谩天昧地，不顾神明。都缘为儿为女，惹尘劳、一向贪生。何事尽待，无常限到，送入深坑。金玉珍珠弃了，惟留得，平生善恶为凭。甚处分明打算，直至幽冥。无情业镜来照，觉从前、罪弃非轻。放声哭，恨当初，不做修行。
元	宋＊	《如梦令 昆山州城西小寺晚憩》	常记剡溪前度。坐拓船窗窥觑。棹进任舟移，行尽粉香千树。佳趣。佳趣。篷背诗人何处。
元	王恽	《南乡子 近闻事子有茂陵侧室之举，顺命故也》	行，不无自伤之意。故首章托以自怨自责，忌嫉伤善略不见也。然怨不已，则夫妇道乖，故释以人子之孝，嗣续为重。鸣呼，商陵穆子之悲，卫庄姜伤已之叹，匪歌诗莫能宣其志，此乐府之所以作也。庶几言之者无人物旧温郎。心事珠帘月床。笑里玉台重藉手，谁量。折得杨枝恼孟光。得鲤岂思鲂。老境其如伯道伤。但愿维应汝梦，称觞。趁取春风慰。
宋	赵福元	《梨花》	玉作精神雪作肤，雨中娇韵越清癯。若人会得嫣然态，写作杨妇出浴图。
元	邵亨贞	《河传 乐府十拟，弁阳老人为古人所未为。素》	一出新意矣。暇日先生以词寄示，且徵予作，既又获见桥李诸俊用所拟，益切奇出，阅诵累日无厌。因悟古人作长短句，若慢则音节气概，人各不类，往往自民一家。至于令则律调步武句语，若无大相远者，间有奇语，不过命以新意，亦未见其各成一家也。所以令之拟为尤难，强欲逼真，不无蹈袭，稍涉己见，辄复违背。由是未易苟措，兹重以先生之请，思索且得十解，未知其实能似古人与否，惟先生有以教焉。至正二年二月甲子序。弁阳周草号，素钱子云号。拟花间春日宫词春殿。帘卷。金香远。午漏沉沉柳阴。楼前怨红何处寻。沉吟。玉沟流水深。睡起长门催侍宴。情正卷。强把镜展。露柔荑。添黛眉。步移。君王犹讶迟。
元	白朴	《永遇乐 至元辛卯春二月三日，同李景安提举》	一片西湖，四时烟景，谁暇游遍。红袖津楼，青旗柳市，几处帘争卷。六桥相望，兰桡不断，十里水晶宫殿。夕阳下、笙歌人散，唱彻采菱新怨。金明老眼，华胥春梦，肠断故都池苑。和靖祠前，苏公堤上，谩把梅花捻。青衫尽耐，蒙蒙雨湿，更着小蛮针线。觉平生、扁舟归兴，此中不。
元	郭翼	《和李长吉马诗（五首）》	天马谁能驭，和鸾驾紫微。年年清暑去，霹雳逐龙飞。
元	韩奕	《偶意》	残雪净园池，春风动柳枝。贫还存旧业，身老见清时。留客尝新酒，教孙诵古诗。青山频在望，思欲问归期。
元	成廷珪	《江南曲》	吴姬当垆新酒香，翠绡短袂红罗裳。上盆十千买一斗，三杯五杯来劝郎。落花不解留春住，似欲随郎渡江去。酒醒一夜怨啼鹃，明日兰舟泊何处？
元	丁鹤年	《题画》	江树青红江草黄，好山不断楚天长。云中楼观无人住，只有秋声送夕阳。
元	刘敏中	《清平乐 用前韵，答郭斡卿二首》	松窗竹户。山气空蒙处。烟柳迷人花满路。此是中庵旧住。沙鸥久望归家。归心已接飞霞。他日乘轩过我，待君绣水之涯。
元	钱惟善	《西湖竹枝词（三首）》	春日高楼闻竹枝，梨花如雪柳如丝。珠帘不被东风卷，只有空梁燕子知。
元	陈栎	《浣溪沙 寿汪茂盘隐即竹逸戊午四月二十?》	盘隐谁云必太行。神交李愿蹑遗芳。今朝南极一星光。野处襟期尤顺适，退藏滋味更悠长。歌中元说寿而康。
元	马钰	《玉楼春 寄长安子》	洞中日月无朝夕。晃朗云衢通宝陌。上明紫脑承三清，下照黄河常五色。自然霞结玲珑宅。内有长生三岛客。未彰云外去时踪，已到眼前来显。
元	刘诜	《对客暮坐》	危坐高斋夕，东来喜友生。空庭疏雨后，四壁乱蛩鸣。烛至瓶花落，秋凉架药轻。西头动刀尺，淡月上檐楹。
元	张弘范	《点绛唇 咏海棠》	醉脸匀红，向人无语夸颜色。一枝春雪。犹染嵬坡血。庭院黄昏，燕子来时节。芳心折。露垂香颊。羞对开元月。
元	王吉昌	《减字木兰花 右九日九阳而还元  以上会真集》	返还成数。八卦爻抽同体聚。药祖完全。运就三三九九天。归根复命。鼎冷丹凝常药净。?赫金光。透体明连满室香。
元	王吉昌	《永遇乐》	一气氤氲，斡旋宇宙，万端神变。造化升沉，东西颠倒，金木情相恋。红霞千缕，金光一派，应是日归蟾殿。异香衬、丹桂争辉，六阴九阳习战。云收雨散，风清月朗，始见旧时头面。静里加恬，闲中沉虑，法界从游宴。网疏银汉，关开铁壁，隐显变通难见。无中有、体混河沙，妙场。
元	侯善渊	《益寿美金花》	玄瑛精粹。宝洁灵华风秀瑞。混内相凝。星郁祥光满室明。纯阳仙质。貌丽清华乘凤翼。栗御霞轻。升入云深玩玉京。
元	许有壬	《太常引 丙戌旧韵，寄紫清真人》	道宫城市胜林塘。松竹满、芰荷香。煮酒出丹房。记相见、匆匆一觞。云萍飘忽，仙凡悬绝，翻手又殊乡。何日漱余芳。看华发、诗人许棠。
元	王哲	《南乡子》	物物不追求。摆手行来事事休。返照回观亲面目，无忧。自在逍遥岂有愁。乘此大神舟。玉棹琼渡正流。剔出急波俱绝尽，机谋。超上十洲。
元	丘处机	《忍辱仙人 春泽》	数载田苗长亢旱。今春雨雪何滋漫。嘉兆分明知过半。将来看。掀天大熟歌讴满。二月花开成片段。千株柳发排堤岸。又待教人装好汉。相呼唤。提壶挈争跳窜。
元	王恽	《西江月 寿李彦祥》	近岁忆游竹里，今年来遇生朝。平生洒落邑中豪。邂逅风神不老。赏尽山阳烟景，去翻亳海云涛。太行晴色任秋高。人与黄花长好。
元	赵孟＊	《万年欢 中吕宫元日朝会》	天上春来。正阳和布泽，斗柄初回。一朵祥云捧日，万象生辉。帝德照光四表，玉帛尽、梯航来会。彤庭敞，花覆千官，紫霄?鹭徘徊。仁风遍满九垓。望霓旌缓引，宝扇徐开。喜动龙颜，和气蔼然交泰。九奏箫韶舜乐，兽尊举、麒麟香。从今数，亿万斯年，圣主福如天大。
元	王冕	《谢曹隐君惠扇歌》	去年僦屋在山脚，草居两间如蛎壳。六月七月无雨落，田野焦枯江海涸。人间酷烈无处逃，吾农忍气婴熬。编蒲缉羽不成扇，寻松访石空劳忉。至今悒郁未能雪，想到那时肠内热。先生何以知此情？赠我齐约比明月。番罗夹背紫竹把，中有水墨新图画。崩滩乱石奔惊湍，依约远山左右攒。轮囷老柏饱雪霜，更有石丈依修篁。岁寒节操不可降，未举已觉生清凉。山阴野人何磊落？笑引南薰归掌握。寒声飒飒动岩壑，不羡右军题六角。转手黄埃净如扫，便将献君明大道。置诸怀袖扬仁风，快与苍生除热恼。
元	王逢	《钱塘春感六首》	周南风俗汉衣冠，五色云中忆驻銮。璎珞桧高藏白兽，蕊珠花发降文鸾。河通织女机丝湿，雨歇巫娥翠黛寒。满地吴山谁洒泪？一江春水独凭阑。
元	张伯淳	《贺新郎 次韵》	回首章台路。又一番春事阑珊，满帘风絮。郭外谁家闲院落，别是壶天意趣。拚一日、来游一度。除却忧愁风雨外，肯容他、野马埋双屦。行乐地，更何处。人生忍把佳期误。况今朝满坐春风，怎禁不去。莲社兰亭当日话，便合从今委付。算此语、非缘要誉。饮少欢多还觉醉，看归途、叠嶂青无数。情未足，日催暮。
元	侯善渊	《减字采桑子 词中有误字》	嗟恨这形骸。百般做、纽捏狂乖。如今省也寻归路，冰清玉洁，昂霄峻鄂，奚失俗崖。心静若冰台。灵光莹、不梁纤埃。厥然别有真奇妙，晟合璧，升玄羽化，脱下凡胎。
元	梁寅	《谒金门 采石花朝》	春正美。处处艳桃李。记省花晨今日是，柰何辞帝里。采石兰桡暂倚。且与舟人同醉。心已到家身尚未。客中聊复尔。
元	王冕	《山中杂兴 十三》	山园无定式，力作是生涯。近水多栽竹，依岩半种茶。春风低小草，夜雨出新沙。不必闻时事，城中减大家。
元	王哲	《惜黄花》	昨朝酒醉，被人缚肘。桥儿上、扑到一场漏。逗任叫，没人扶，妻儿总不救。猛省也、我咱自。儿也空垂柳。女空花秀。我家妻、假作一枝花狗。我谨切防，恐怕一口。这王三、难为闲走。
元	王＊	《挂金索》	一更端坐，下手调元。混沌无言，绝念存真意。呼吸绵绵，配合居中位。拨转些儿，黍米藏天地。
元	姚燧	《浪淘沙 大德丙午端月十四日立春，巧连?》	春燕玉钗腾。又试初灯。天公节序巧相仍。纤手青丝盘出看，宝焰层层。鞭绝土牛绳。已送严凝。牙旗铁马乡春冰。六十九年余治学，老病宵。
元	马钰	《无梦令》	四鼓孤眠内守。谨谨小心防寇。慧照破邪魔，自是金精无漏。无漏。无漏。一点灵光结就。
元	王哲	《带马行》	亘初独许能骑坐。这骏驷从牵拖。直走盘旋双庆贺。三册骨健，力筋偏大。马辅佐。万丈红崖过。谢伊驼出深坑。玉辔金缨。喊雾嘶风游水火。月华前面，四蹄轻锁。马负荷。与我成因果。
元	张伯淳	《木兰花慢 赠弹琵琶者》	爱当垆年少，将雅调，寄幽情。尽百喙春和，群喧夜寂，老凤孤鸣。都来四条弦里，有无穷、旧谱与新声。写出天然律吕，扫空眼底筝。落红。天气暖犹轻。洗耳为渠听。想关塞风寒，浔阳月色，似醉还醒。轩窗静来偏好，到曲终、怀抱转分明。相见今朝何处，语溪乍雨初晴。
元	邵亨贞	《埽花游 春晚次南金韵》	柳花巷陌，悄不见铜驼，采香芳侣。昼楼在否。几东风怨笛，凭阑日暮。一片闲情，尚绕斜阳锦树。黯无语。记花外马嘶，曾送人去。风景长暗度。柰好梦微茫，艳怀清苦。后期已误。翦烛花，未卜故人来处。水驿相逢，待说当年恨赋。寄愁与。凤城东、旧时行旅。
元	马钰	《清心镜 予在终南，居於环堵，＊腿赤脚，并》	，信步云游，西至华亭投宿於窑。偶中土津火毒，吐血发嗽，病势来之甚紧。众道友馈药，拜而受之，不敢尝。又谓予曰，当食生葱酽醋，可解其毒。予再三思之，道家有病，他人莫能医，当以自治乎修炼身中至宝，厥疾自瘳。因作清心镜小词一阕，拜呈道众，希采瞩马风风，五旬六。云水飘飘，洒然清独。运天风、摇曳灵光，转增明性烛。到亭川，窑里宿。不意中他，土津火毒。欲要解、四假违和，炼身。
元	马钰	《满庭芳》	山侗昔日，火院中间，千斤重担常耽。镇日争名竞利，嫉妒悭贪。万般忧愁思虑，又何曾、时暂心闲。因个甚，养怨亲人口，二十有三。正在迷津受苦，风仙至，专专救度愚顽。二载才方省悟，跳出乡关。如今逍遥坦荡，炼身中、七宝还丹。功行满，访蓬瀛，再见师颜。
元	杨维桢	《羲仲以吴之柳枝词答为赋诗》	吴中《柳枝》伤春瘦，湖中《竹枝》湘水愁。说与钱塘苏小小，《柳枝》愁是《竹枝》愁？
明	王逢元	《泛舟》	五月浪平江可怜，诸公容与共楼船。得随庄叟逍遥兴，来醉襄王玳瑁筵。紫袖不离垂柳下，青山只在把杯前。君看走马长安道，此日飞尘正满颠。
元	杨维桢	《金人击球图》	靺鞨国，鹘产仇，赤药手吐妖狐愁。夹山丈雪走髑髅，黄羊紫骼薰神州。丽春堂前春正好，胭脂妆花绒剪草。君王自作击球戏，说与郎君莫相恼。飞虎帜，蟠龙裘，乌纱顶换银兜鍪。四垂带绾双白月，玉瑙紧贴金笼头。袒臂交肩捷过鸟，铁棒旋身电光绕。一阵欢声扫地来，火珠迸落双华表。盲骨天人赤龙须，火伍要与常人殊。画工俗笔不可摹，漫作十国朝王图。於乎，五国城，一丸土，不为羊哥封国户，麒麟脱地地一裂，千古球场吊禾黍。
元	王哲	《望蓬莱》	词谨劝，见在好持修。浮名浮利何日了，劳神劳气几时休。尘世莫淹留。须早悟，三教理玄幽。摆脱恩山祛爱海，得归蓬岛赴瀛洲。只在此心。
元	张可久	《霜角 南山秋色》	华盖亭亭。向阳松桂荣。背立夜坛朝斗，直下看、老人星。地灵。风物清。众峰环翠嬴。千古仙山道气，谁高似、许宣平。
元	姬翼	《太常引》	道人活计要清虚。不受利名拘。囊橐一钱无。似出水、圆荷迸珠。一瓢糊口，衲衣遮体，此外更何图。高枕及华胥。向物外、钧天曳裾。
元	许有壬	《沁园春 次班彦功韵》	旅食京华，蜀道天难，邯郸梦回。笑白衣苍狗，悠悠无定，黄尘赤日，扰扰何为。长铗休弹，瑶琴时鼓，倦鸟谁教强去来。衡门下，幸良辰良友，同酒同诗。功名少壮为期。柰身外升沉自不知。算人间难得，还丹大药，山中尽有，老树清溪。蕙帐云空，石田苔满，应被山灵怪去迟。春来也，向故园回首，归去休迷。
元	刘敏中	《清平乐》	蜂房蚁户。总是容身处。脚底东西南北路。万古人行人住。出家何必离家。求仙不用餐霞。但得花开酒美，老夫欢喜逾涯。
元	王哲	《玉女摇仙佩》	终南一遇，邑相逢，两次凡心蒙涤。便话修持，重谈调摄，莫使暗魔偷适。养气全神寂。禀逍遥自在，闲闲游历。览清净、常行穴迪。应用刀圭、节要开劈。三田会明灵，结作般般，光辉是。先向天涯海畔，访友寻朋，得个知音成。直待凭时，将相同步，处处嬉嬉寻觅。暗里檄。觑你为作，如何锋镝。会举箭、张弓对敌。百邪千魅，战回纯。无愁感。方堪教可传端的。
元	杨维桢	《题夏氏槐梦杆》	何人觅得大槐国，国在人间人不识。五马既赴南柯侯，千金更选东床客。金鸡一声叫东方，蝴蝶飞来春一场。君不见绿林周虎郎，匍匐尚拜蚍蜉王。
元	杨维桢	《秀州相士歌》	秀州相士薛见心，重湖风雨来相见。手把茅山道人诗，亦有胡僧写束绢。自云膝不拜公卿，海内名人初入卷。缥绫方册锦盘囊，手录梅花道人诗。道人不读姑布书，两目看天走青电。梅花忽露太极心，南枝北枝开一遍。秀州相士亦识道，一笑求心符铁券。章生不相一只眼，桑生不相一尺面。貌如削瓜帝治开，背如植鳍王业建。君不见汉家将军如牯腰，午夜脐灯照悲唁。
元	王恽	《木兰花慢 赋白莲和王西溪》	爱玉华仙供，偶移影，下瑶池。怅野渚苍烟，结根非所，繁争欺。风清月寒半坠，道无情、有恨欲谁知。罗袜凌波微步，淡香高韵幽姿。风烟首梦共溪。采采画船归。趁粉露和香，秋光细酿，琼液淋漓。招呼谪仙共饮，记两舷、脚踏醉吴姬。一曲清吟未了，翠盘狼藉珠玑。
元	关汉卿	《【双调】沉醉东风》	伴夜月银筝凤闲，暖东风绣被常悭。信沉了鱼，书绝了雁，盼雕鞍万水千山。本利对相思若不还，则告与那能索债愁眉泪眼。
元	赵秉文	《满庭芳 遗山乐府中附以上周泳先辑》	天上殷韩，解羁官府，烂游舞榭歌楼。开花酿酒，来看帝王州。常见牡丹开候，独占断、谷雨风流。仙家好，霜天槁叶，?艳破春柔。狂僧谁借手，一杯唤起，绿怨红愁。看天香国色，梅菊替人羞。尽揭纱笼护日，容光动、玉?琼舟。都人士，年年十月，常记遇仙游。
元	卢挚	《木兰花慢 在德六年正旦 天下同文补遗》	问东风何似，早吹绿、洞庭波。要催起江头，梅妆的?，柳态婆娑。遥知玉墀?鹭，对青阳、绿禁郁嵯峨。欢动云间阊阖，应收雪外蓬婆。谁将瑶瑟托湘娥。颖客播弦歌。向执法森然，寿星明处，陡顿春多。衡君也能三呼，更双成度曲奏云和。如许升平文物，仍逢混一山河。
元	杨维桢	《忆昔》	忆昔开元王盛时，海陵官漕米流脂。可男老不识兵器，九牧长途不拾遗。宫中君明臣告老，天下夫和妇循道。蛮夷玉帛涉海来，海平远接三山岛。仁人为邦未百年，民间斗米七千钱。海陵官漕忽中沮，大舶灭没鱼龙渊。潢池弄兵本赤子，渤海老臣能料理。如何嫉作豺虎丛，岛国称孤奸万死。花卿猛将乱国章，太阿倒持不可当。君不见木兰杀贼谢天子，赏功岂愿尚书郎。
元	倪瓒	《寄张德常》	身世萧萧一羽轻，白螺杯里酌沧溟。逍遥自足忘鹏鷃，漫浪何须寄姓名。石鼎煮云听夜雨，玉笙吹月和松声。凭君为问张公子，曾到良常梦亦清。
元	萨都剌	《燕姬曲》	燕京女儿十六七，颜如花红眼如漆。兰香满路马尘飞，翠袖笼鞭娇欲滴。春风驰荡摇春心，锦筝银烛高堂深。绣衾不暖锦鸳梦，紫帘垂雾天沉沉。芳年谁惜去如水，春困著人倦梳洗。夜来小雨润天街，满院杨花飞不起。
元	杨维桢	《游陈氏园有感》	陈家园，野塘基。千金花锦地，千年子孙期。历岁未半百，池台生橹葵。红楼在西家，无址遥相移。主公规戒石，草中字离离。妾流厮养妇，客散屠沽儿。尚有庭中树，高蔓女萝枝。飞来双燕子，岂识春风悲？嗟我陈家园，盛衰固有时。我闻陈主公，义侠犹见推。挥金周所急，解佩酬相知。君不见西家龌龊子，生女作门楣。娇客灭门户，重令后人嗤。
元	陈栎	《玉楼春》	庭槐郁郁云屯绿。新霁彩移阶砌曲。丽词入手可弦歌，想是咄嗟成刻烛。牙签高阁应难束。黄有时夸睡足。觉来课读爱诸孙，他日登金仍步。
元	马钰	《无梦令 继重阳韵》	师父说开颠倒。别是一般运造。外事削来无，便得里头寻讨。大道。大道。清净身有丹灶。
元	尹志平	《一剪梅 寄蔚州道友》	越过灵仙壶水傍。西河饯送，诚厚难忘。未能款话便登程。度岭严寒，来意匆忙。幸得和平达道乡。浑源丰足，诸事安康。有人东去寄新词，报与知音，表我行藏。
元	蒲道源	《临江仙 次解东庵学士咏梅韵》	闻说东庵梅最好，何须远访西湖。金衣相映玉肌肤。幽香俱可爱，颜色不妨殊。花主惜春仍好事，作诗清似林逋。冰雪萼正敷腴。只愁无客至，那怕酒须沽。
元	马钰	《玩丹砂 赠堂下道人》	闲是闲非不可听。那堪日日自谈论。暗伤功行损氤氲。舌是祸根牢锁闭，寻常省启祸之门。自然性命得长存。
元	于立	《响屟廊》	山中老禅寂，同坐说吴王。时有风前叶，铮然下屟廊。
元	姚燧	《凭栏人》	欲寄君衣君不还，不寄君衣君又寒。寄与不寄间，妾身千万难。
元	杨维桢	《同宫子》	同宫一相见，不用画蛾眉。井上芙蓉怨，江莲共一时。
元	王哲	《卜算子 叹世迷》	堪叹世间人，谁肯望天觑。北斗南辰日夜移，飞走鸟和兔。恁地被煎催，尚自生贪妒。忽日都勾你来，著甚词因诉。
元	王哲	《酹江月》	正阳的祖，又纯阳师父，修持深奥。更有真尊唯是叔。海蟾同居三岛。弟子重阳，侍尊玄妙。手内擎芝草。归依至理，就中偏许通耗。至今自在逍遥，金丹传得，一点灵明好。皆出幽微俱助正，本有清虚颠倒。复住晴空，还居杳邈，此事成须到。将来去后，恁时公等知道。
元	邵亨贞	《春从天上来 次南金早春韵》	九陌香泥。正楚馆欺寒，袅袅春鸡。两行帘底，银烛千枝。花市笑语声齐。喜盘行纤手，翦生菜、巧簇青丝。晚晴时。渐红蕖照眼，黄柳舒眉。东风旧家乐事，柰酒兴沉沉，队。小谱鸾笺，重楼羯鼓，生怕误却花期。好情怀都改，年光在、物换星移。误芳菲。想六桥灯火，犹绕苏。
元	欧阳龙生	《沁园春 玄旦日先君冀郡公作此示勉敬跋于后》	玄子来前，还忆汝，今朝初度时。是吾家几世，书香阀阅，我翁畴昔，心地坦夷。宅相伊何，泛红老子，汝母慈仁有儿。如今恨，倚门人去，和胆为谁。丈夫七十何为。算三十功名已是迟。要经天纬地，拓开实用，嘲风弄月，省可虚词。我亦平生，卮言徒费，犹酌檐花向九疑。团好，待老吾泉石，留汝钟彝。贫，性亦疏散，房中惟有一败箧，以绳约之，箧中无所有，又以纸外护之甚严，暇日时复展玩。明年戊申，不幸先公弃捐，自是见辄呜咽，殆不忍观。皇庆壬子，玄免先公丧，又二年矣。先公在时，所定谢氏，岁久不克成婚。继妣长沙郡君，谋为玄毕婚姻，而玄方游湘中。继妣老妮启玄箧，取故衣浣濯补纫，以俟新婚。老妮目不知书，箧中文字，亦为所持去，此词亦在焉。玄归而求之，竟失其所，遍索十数日，无得，深自刻责，以为不能宝藏先人之训，遂为此生抱恨之大端。每至劬劳之日，则泣而识之，如是二十五年，屡尝之先公，冀阴相之，庶几复见此词，以无负付嘱之意。延佑乙卯以来，玄侥幸科第，历官中外，至元元年乙亥，叨恩翰林直学士国子祭酒，先公赠翰林直学士亚中大夫轻车都尉，追封渤海郡侯。寻蒙奎章近臣奏请，有旨申词臣，制碑以赐。玄感激之余，付书还家，嘱舍弟信翁，先白於弥。告祭之日，诸昆弟子侄咸集中堂，侄进老前曰，昨日偶治故书，得先祖手泽一纸，食殆半，乃寿八翁沁园春也。兄弟相视，大惊曰，此汝叔平时偏求而不得者，汝何得此。众取视之，果然，即付书报玄京师。二年丙子夏，谒告南归立碑。甫抵舍，侄即以词见遗。玄奉词涕泣，如隋珠和壁，去而复还，自计生平可喜之事，未有过此，呜呼异哉。词所谓宅相伊何，泛红老子者，谓外大父临贺府判理齐李公也。倚门人去，和胆为谁者，是岁免先夫人丧也。嘲风弄月，省可虚词者，玄少作颇患多，故先公以实学之也。犹酌檐花向九疑者，先公分教春陵时将之官也。虽然，玄之至喜者，以此词之失而骤得，则先公若有阴相之也，他日或可伯鲁授简之责也。其至惧者，则以先公期待之意如彼，而玄之疏文学所成就若此，其何以伯符不克负荷之讥乎。装既完，踪迹所至，必携以自随。三年丁丑，以侍讲学士召入京，戊寅春，以二品恩例申请，夏五月，进赠中奉大夫，湖广等处行中书省参知政事护军，追封冀郡公。先妣追封冀郡夫人。六月甲申祭礼毕，因出此卷，再写善本，并致感云。男玄泣血书于贤良坊寓舍。圭齐文集卷十四。
元	王哲	《调笑令》	调笑。说玄妙。姹女婴儿舞跳。青龙白虎摇交叫。赤凤乌龟蟠绕。蓦然鼎汞召。性命从兹了了。山峭。日光照。碧汉盈盈圆月耀。森罗万象长围罩。一道清风袅袅。真灵空外天皇诏。住在蓬莱关要。
元	杨维桢	《昭阳曲》	美人初睡起，内史报兰汤。散尽黄金饼，无寻赤凤凰。
元	元好问	《蝶恋花》	春到桃源人不到。白发刘郎，误入红云岛。著意酬春还草草。东风一夜花如扫。过眼风花人自恼。已寻芳，更约明年早。天若有情天亦老。
元	王冕	《留题悠然阁》	高阁潭空影，开窗彻虚明。依依杨柳阴，微凉入床清。原田远风交，平林素烟横。喜喜车马来，而听禽鸟声。境物随所适，于心淡无营。悠然会真趣，得酒辄自倾。客至竟忘言，坐对南山青。
元	周砥	《次韵（二首）》	秋波漠漠静朝晖，画舫开筵兴不违。浊酒清歌香缥缈，青山黄叶路依稀。夜凉金雁筝声细，雪滑银盘鲈鲙肥。顾我惭为尘俗累，不能同载月中归。
元	王恽	《浣溪沙 赋筝》	朋华簪醉未沾。主人张乐见厌厌。一声银甲裂霜缣。涧水咽冰翻陇怨，将军出塞忆蒙恬。碧桃花底玉笙。
元	杨维桢	《湖上感事漫成四小句》	湖水明于镜，湖泥浊似泾。只应苌血在，染得水华青。
元	倪瓒	《江城子 感旧》	窗前翠影湿芭蕉。雨潇潇。思无聊。梦入故园，山水碧迢迢。依旧当年行乐地，香径杳，绿苔饶。沉香火底坐吹萧。忆妖娆。想风标。同步芙蓉，花畔赤阑桥。渔唱一声惊梦觉，无觅处，不堪招。
元	仆散汝弼	《风流子 金石萃编卷一百五十八载温泉风流子》	三郎年少客，风流梦、乡岭蛊瑶环。看浴酒发春，海棠睡暖，笑波生媚，荔子浆寒。况此际、曲江人不见，偃月事无端。羯鼓数声，打开蜀道，霓裳一曲，舞破潼关。马嵬西云路，愁来无会处，但泪满关山。赖有紫囊来进，锦袜传看。叹玉笛声沉，楼头月下，金信杳，天上人间。几度秋风渭水，落叶长安。云，近侍副使仆散公，博学能文，尤工於诗。昔过华清，堂逡风流子长短句，题之于壁，其清新婉丽，不减秦晏。四方衣冠，争诵传之，称为今之绝唱。恐久而湮灭，命刻于石，以传不朽。正大三年重九日承务郎主簿幕蔺记。王昶跋云，升庵谓必元人作者，盖匆匆见石刻，未及细检记有正大。
元	周伯琦	《天马行应制作》	飞龙在天今十祀，重译来庭无远迩。川珍岳贡皆贞符，神驹跃出西洼水。拂郎蕞尔不敢留，使行四载数万里。乘舆清暑滦河宫，宰臣奏进阊阖里。昂昂八尺阜且伟，首扬渴乌竹批耳。双蹄县雪墨渍毛，疏騣拥雾风生尾。朱英翠组金盘陀，方瞳夹镜神光紫。耸身直欲凌云霄，盘辟丹墀却闲頠。黄须圉人服尨诡，亸鞚如萦相诺唯。群臣俯伏呼万岁，初秋晓霁风日美。九重洞启临轩观，衮衣晃耀天颜喜。画师写仿妙夺神，拜进御床深称旨。牵来相向宛转同，一入天闲谁敢齿？我朝幅员古无比，朔方铁骑纷如蚁。山无氛祲海无波，有国百年今见此。昆仑八骏游心侈，茂陵大宛黩兵纪。圣皇不却亦不求，垂拱无为静边鄙。远人慕化致壤奠，地角已如天尺只。神州苜蓿西风肥，收敛骄雄听驱使。属车岁岁幸两京，八鸾承御壮瞻视。《驺虞》《麟趾》并乐歌，《越雉》《旅獒》尽风靡。乃知感召由真龙，房星孕秀非偶尔。黄金不用筑高台，髦俊闻风一时起。愿见斯世皞皞如羲皇，按图画卦复兹始。
元	王冕	《红梅 十六》	仙子云中驾鹤归，翩翩雾佩晓风吹。玉肌轻染燕脂色，恰似罗浮夜醉时。
元	王哲	《捣练子》	开心月。圆皎洁。人前教我怎生说。哩，哩。净清水，玲珑雪。交光朗照知明。哩，哩。
元	张之翰	《感皇恩 庚寅立春》	日日苦思春，春来何处。积雪层冰正无路。春风吹面，万里故人相遇。隔年离别恨，从头诉。鬓发清霜，形容枯树。渐觉人生不如故。唯春最好，底用一年一度。有心当不放，春归去。
元	李俊明	《鹊桥仙 段侯寿日》	题桥志气，沈碑勋业，不在著鞭人後。浮云富贵转头空，似一梦、南柯太守。辋川别墅，平泉小隐，此计地长天久。金章还肯换蓑衣，买陂塘。
元	元好问	《水龙吟》	玉梅含腊传香，瑞萱秀茁开三四。莲花沈漏，熊罢占应，洛阳名世。岁比甘罗，，累棋观志。向修文寓直，仙楼侍宴，梁王宝，真难俪。多少襟怀未试，暂超然、壶中游戏。试看献策，归瞻旒，太常勋纪。歌遇巫云，舞回邹莞，金钗扶醉。有阴功仙赐，丹砂十纪，寿祺全畀。
元	王恽	《木兰花慢 谷雨日，王君德昂约牡丹之会，某》	问东城春色，正雨，牡丹期。想前日芳苞，近来绛，红烂灯枝。刘郎为花情重，约柳边、娃馆醉吴姬。罗袜凌波微步，玉盘承露低垂。春风百币绣罗围。看到彩云飞。甚着意追欢，留连光景，回首差池。半春短长亭畔，漫一杯，藉草对斜晖。归纵酴雪在，不堪姚魏离枝。
元	王处一	《行香子》	白莲池，金液沼。龙戏明珠，紫雾常围绕。虎撞群羊山下闹。惊起白牛，九曲江边跳。赤鸾飞，朱凤啸。海底婴儿，抱定龟蛇笑。长就黄芽通节要。阴里生阳，几个人知道。
元	李道纯	《炼丹砂 示众》	至道本无传。只要心坚。始终立志莫教偏。九载三年常一定，便是神仙。真息自绵绵。灵地平平。饥来吃饭困来眠。夏月单衣冬盖被，玄外无。
元	谢应芳	《风入松 贺宜兴殷伯贤远回》	孤舟浪打石尤风。霹雳浪声中。布帆喜得归无恙，系长桥、闲似渔篷。蛟渚如今寂寂，鸥波依旧溶溶。秋花开到雁来红。金菊对芙蓉。一襟磊块都浇去，饮红灰、如饮黄封。睡到日高三丈，从他衙鼓逢逢。
元	叶颙	《感怀》	天步艰难日，人情向背秋。愁无医世术，喜免抱官囚。发愤寻青史，消愁数白鸥。草庐诸葛辈，幸出为时谋。
元	白朴	《朝中措 题阙》	燕忙莺乱斗寻芳。谁得一枝香。自是玉心皎洁，不随花柳飘扬。明朝去也，燕南赵北，水远山长。都把而今欢爱，留教后日思量。
元	高士谈	《玉楼春 为伯求作》	少年人物江山秀。流落天涯今白首。形容憔悴不如初，文采风流仍似旧。百花元是仙家酒。千岁灵根能益寿。都将万事付天公。且伴老人开笑。
元	王哲	《瑞鹧鸪》	长春景致等长年。不夜乡中永不眠。自在从容除我想，逍遥来往有谁权。唯知物外浑无物，独看天中别有天。五彩霞光长作伴，金花围绕大罗。
元	王恽	《江城子 为张同知寿》	滦江晴漾首山前。玉为渊。秀相连。总把华英，都付使君贤。梅竹堂深歌吹动，香似雾，酒如川。列城千里听鸣弦。颂声喧。觉春偏。争遣翱翱，犹是贰车权。满泛一杯添寿酒，悬斗印，看他年。
元	马钰	《＊心香 本名行香子  夫妇分离》	你是何人。我是何人。与伊家、元本无亲。都缘媒妁，遂结婚姻。便落痴崖，贪财产，只愁贫。你也迷尘。我也迷尘。管官缘、火里烧身。牵伊情意，役我心神。幸遇风仙，分头去，各修真。
元	元好问	《水调歌头 史馆夜直》	形神自相语，咄诺汝来前。天公生汝何意，宁独有畸偏。万事粗疏潦倒，半世栖迟零落，甘受众人怜。许汜卧床下，赵壹倚门边。五车书，都不博，一囊钱。长安自古歧路，难似上青天。鸡黍年年乡社，桃李家家春酒，平地有神仙。归去不归去，鼻孔欲谁穿。
元	张翥	《定风波 昆山路漕席上》	舞袖歌鬟簇画堂。就中偏是展家娘。待道无情还有思。恰似。昆山日暖凤求凰。海上潮生人尽醉。催起。兰舟分散不成双。回首玄都春梦里。从此。桃花应自怨刘郎。
元	沈禧	《八声甘州 咏施以和溪南小隐》	拣西南好处创幽居，小结两三楹。有数竿修竹，五株疏柳，四野来青。最喜诗朋酒友，共缔幽盟。放浪形骸外，不事浮名。足迹何曾入市，性樗散。不惯逢迎。叹区区逐利，抵死起纷争。争如我、清风皓月，助吟怀、何用一文。、迭为宾主，啸傲忘情。
元	马钰	《＊心香 赠扶风县杨公马公》	但愿人人，识破浮生。速抽身、猛弃尘情。休妻别子，绝利忘名。便洒然惺，豁然悟，顿然明。虎啸龙吟，气爽神清。做真修、汞炼铅烹。心平行满，丹结功成。得跨云霓，朝玉帝，住蓬瀛。
元	王哲	《风马儿》	意马擒来莫容纵。常堤备、铛滴玎。被槽头猢狲相调弄。蹄攒耳举早临风，铛滴玎。椿上缰儿缠?这回你、铛滴玎。待驯良、牵归白云洞。逍遥自在，更不肯、铛滴玎。
元	刘秉忠	《小重山》	诗酒休惊误一生。黄尘南北路、几功名。枝头乌鹊梦频惊。西州月，夜夜照人明。枕上数寒更。西风残漏滴、两三声。客中新感故园情。音书断，天晓雁孤鸣。
元	郭翼	《南湖有怀》	玉山之诗尚清省，草堂缃帙动星光。儿郎个个荀文若，宾客人人马季良。月里吹箫眠复阁，花间移艇过渔庄。酒酣侧近江头别，独坐南湖意不忘。
元	善住	《少年游 次韵》	顶中玄发已成丝。回首不如归。浪宕人间，蹉跎岁月，清梦绕西池。百年光景无多日，七十古来稀。物外闲身，眼前尘事，休把误心期。
元	王哲	《西江月》	堪叹离门坎户。须邻甲地庚途。暗中拍手笑相呼。款款合和一处。既把金阙锁住。白羊队队成珠。西江月里玉蟾孤。朗照长生路。
元	王恽	《浣溪沙》	雨点鸣铙裂竹声。并随牙板一时停。词源都作建瓴倾。白羽挥开诸葛阵，苍涛翻动王陵。低空知有彩云横。
元	杨维桢	《即墨女》	三逐乡，五逐里，即墨女儿乏容止。齐相取之齐国治，丈夫相国奚异此，丈夫相国奚异此！
元	陈基	《题徽庙马麟梅》	内家春色少人知，玉蕊冰蕤看转宜。说与宫中小儿女，画楼琼琯莫轻吹。
元	马钰	《蓬莱客 赠吴庵师》	庵师急。庵师和尚迎仙客。迎仙客。香烟缭绕，把予眸隔。如麻观者难筹测。良缘共结功无溺。功无溺。龙华三会，熙熙消息。
元	元好问	《声声慢》	香浮椒柏，暖入酴酥，瑞气晓生帘幕。绛阙真人，来自五云楼阁。青霄路歧游偏，挂冠归、水晶。逍散处，有壶中日月，放龟鹤。好是朱颜难，嬉游处不减，少年行乐。正好寻春，莫负燕期莺约。沈沈洞天向晚，按宫商、重调音乐。愿岁岁，听新声、笙歌院落。
元	许有壬	《沁园春 可行弟泰定甲子寿日，赋乐府沁园春》	三十九年至正壬寅，同在京华，遇其寿日，语及旧作，遂再和前韵四海之间，难弟劣兄，白头二人。记昌期瑞旦，行年在卯，善门余庆，维岳生申。科第佳名，祠宗优秩，常奉天香降紫宸。身通贵，只贫安分定，老益书亲。简编不负辛勤。羡进德扬名迈等伦。任家无厚积，融融度日，诗多好句，蔼蔼回春。明月清风，交梨火枣，竹里行厨脯擘麟。吾何事，但问花携酒，专竞芳辰。
元	侯善渊	《太平令》	管堂无事启丹经。香烟袅，慧灯明。声和流玉音清。云收绝雾敛，眄平一色瑶池净。洞天玄照瑞光凝。分明见，豁然惺。回眸返入道圆成。便忘形羽化，虚皇付我天符令。
元	尹志平	《一剪梅 下山》	为爱前高自觉过。天生阻隔，不放冲和。前头何处道缘深，无福清闲，有分奔波。老也功亏一任魔。长春教语，慎勿蹉跎。自来达道学仙人，功也无多。行也无多。
元	王逢	《秋词》	香散天街静玉珂，露台风殿夜如何。星从河汉澹中落，秋在梧桐疏处多。鸾影不曾离宝鉴，蛛丝先已缀金梭。君王茧馆询遗事，却拟銮车共载过。
元	郯韶	《因赋诗云》	残雪落林度西岭，阴涧寒泉凝素缏。两僧倚树听微钟，一鹤临流照清影。松间旭日映山椒，白云英英如雨飘。何当为置王摩诘，更添一树红芭蕉。
元	杨维桢	《丽人行》	杨白花飞愁杀人，美人如华不胜春。锦鞯驮起双凤缕，黄门挟飞五花云。白日雷霆夹城道，乐游园里春正好。就中小姊最娇强，雌雄双飞观者恼。瑶池斗草碧云移，草青草歇春不知。黄裙有恨随春水，椒房青蝇何处起。君不见翠羽飕飕帐一空，东方蝃蝀缠紫宫。
宋	释原妙	《禅人请赞》	遮个村僧，只好闻名。尾巴才露，天下人憎。
元	许有壬	《清平乐 和可行梅竹韵三首》	平生爱竹。到处萦心曲。一日相违人便俗。栽满水边茅屋。谁知岁晚空山。佳人能慰荒寒。莫论和羹结实，且看高节停鸾。
元	丘处机	《神光灿 景金本注云，三首本名声声慢》	悲欢绝念，视听忘怀，从初号曰希夷。不晓根源，刚强说是谈非。百般拈花摘叶，谩徒劳、使尽心机。这些事，算人人易悟，个个难依。不在唇枪舌剑，人前、惺惺广学多知。上士无争，只要返朴除疑。冥冥放开四大，把尘劳、一旦纷飞。认得后，管教贤、拍手笑归。
元	许有壬	《蝶恋花》	九陌千门新雨后。细染浓薰，满目春如绣。恰信东君神妙手。一宵绿遍官桥柳。楼下兰舟楼上酒。沙暖苹香，浑似来时候。说与可人知信否。
元	王冕	《次韵 其一》	老吾濩落忘机久，江湖鸥鸟弗猜疑。黄花围宅如元亮，白雪满床无子期。身后虚名定何益，世间多事不须知。故人有约来招隐，莫待秋风老桂枝。
元	揭傒斯	《高邮城》	高邮城，城何长？城上种麦，城下种桑。昔日铁不如，今为耕种场。但愿千万年，尽四海外为封疆。桑阴阴，麦茫茫，终古不用城与隍。
元	刘志渊	《行香子 李会首问道》	大道无形。强立其名。判五气融摄生成。贯通六合，总括群灵。本无情，亦无臭，又无声。人悟勤行。造化无生。要灰心、杳杳冥冥。不空不有，妙体纵横。这真常，腾今古，独惺惺。
元	姬翼	《水调歌头 忆法眷伯瑜老》	相遇会心友，目击契金兰。登天游雾莫逆，鸡黍不相干。常记岩岩亭下，俯瞰茫茫沧海，挥尘笑谈间。霞卷镇阳北，云隐鹤山颜。岁华迁，人事革，忽盟寒。芒鞋藜杖犹在，唯忆扣玄关。但愿心圆如月，表里虚凝澄澈，密密运枢环。一点迥无别，千里共同看。
元	王寂	《鹧鸪天》	秋后亭皋木叶稀。霜前关塞雁南归。晓云散去山腰瘦，宿雨来时水面肥。吾老矣，久忘机。沙鸥相对不惊飞。柳溪父老应怜我，荒却溪南旧钓。
元	张翥	《行香子 山水便面 案此首花草粹编卷七误作刘》	佛寺云边。茅舍山前。树阴中、酒旆低悬。峰峦空翠，溪水清涟。只欠梅花，欠沙鸟，欠渔船。无限风烟。景趣天然。最宜他、隐者盘旋。何人村墅。若个林泉。恰似湖，似枋口，似斜川。
元	邵亨贞	《摸鱼子 吴门客中，九日，次魏彦文韵》	雁来时、晚寒初劲，青灯摇动窗户。商声暗起邻墙树，触景乱愁还聚。秋又暮。柰合造凄凉，无处无笳鼓。狂吟醉舞。记满帽簪花，分筹藉草，骑马忘归路。怀人远，有恨凭谁寄语。虚名长是相误。天涯节序浑非旧，留得满城风雨。心万缕。漫自喜、孤高不惹沾泥絮。羁怀倦诉。好分付儿曹，耘三径，早晚赋归去。
元	刘志渊	《西江月》	一点阳生坎殿。两弦风阵冲天。三关顶化液。四象真砂始变。五彩霞生鼎灿。六神和畅绵绵。七星司用总安然。八面玲珑体现。
元	王逢	《杂题（三首）》	紫桐生乳竹含胎，草细花幽石径回。独自去来人不觉，茶烟风扬过池台。
元	马需庵	《江城子 寄张世杰》	年华都逐水流东。再相逢。一衰翁。不道而今，豪气减元龙。白发青衫人老矣，才又向，舞雩风。片帆烟雨淡溟蒙。渺孤鸿。太匆匆。谁似髯参，依旧醉颜红。明日九重仙诏下，还又见，紫泥封。
元	何中	《照武西塔山报恩寺》	山椒敞禅扃，幽欣失微倦。密林稍深沉，新笋亦葱蒨。磴折迎空香，台虚得清啭。芸芸趋前尘，往往遗胜践。始知佛力宏，能使地灵见。市声俯一席，山色照三面。郡小览易穷，兴高赏难遍。微生谅何缘，周流散遐眷。
元	韩奕	《生查子 夏日 强村丛书用明刊韩山人集本》	虚牖落桐花，疏箔通荷气。独自绕闲庭，不住来还去。屦滑旧苔滋，衣润残香腻。没一个人来，细说心中事。
元	马钰	《贺圣朝 二首赠王司公》	祥烟瑞气常敷布。便觉心归素。世人为处我无为，更无思无虑。绛房姹女婴儿聚。慧目看乌兔。斡旋离坎两交宫。这些儿谁悟。
元	杨维桢	《小临海曲十首》	日落洞庭波，吴娃荡桨过。道人吹铁笛，风浪夜来多。道人铁笛响，半入洞庭山。天风将一半，吹度白银湾。仙橘大如斗，浮之过洞庭。江妃浑未识，唤作楚王萍。海客报奇事，青天火瓮飞。明朝雷泽底，新有落星矶。网得珊瑚树，移栽玛瑙盆。夜来风雨横，龙气上珠根。海上双雷岛，浑如滟滪堆。乖龙拔山脚，飞渡海门来。潮来神树没，潮归已树青。云里天妃过，龙旗带雨腥。客入毛公洞，洞深人不还。明年探禹穴，相见会稽山。太液象圆海，金莲夜夜开。水中万年月，照见昆明灰。秦峰望东海，云气常飘飘。桑田明日事，奚用石为桥？
元	杨维桢	《铜雀曲》	帐中歌吹作，玉座翠帘曛。西陵迷望眼，日暮起浮云。
元	王冕	《客边 其三》	飘荡将何倚？凄凉不自禁。江湖千里梦，风雨五更心。游子黄金印，幽人绿绮琴。渠方汩朝市，吾合老山林。
元	马钰	《踏云行 赠张公》	不惑之年，心宜不动。常思玉金枷重。无常一著可伤悲，悟时速把良缘种。鄙了惺惺，装成懵懂。修完内貌频看供。功成行满去朝元，瑞云。
元	王冕	《徐竹隐》	连江修竹静郊居，门外阴阴千亩余。直节不移高士操，息交那与俗人书。卧听翠雨飞瓴甋，笑挹清风过绮疏。却扫红尘喧境寂，岁寒分席待樵渔。
元	萨都剌	《木兰花慢 彭城怀古 以上江本雁门集十五首讹》	古徐州形胜，消磨尽、几英雄。想铁甲重瞳，鸟骓汗血，玉帐连空。楚歌八千兵散，料梦魂、应不到江东。禾黍满关中。更戏马台荒，画眉人远，燕子楼空。人生百年如寄，且开怀、一饮尽千钟。回首荒城斜日，倚。
元	杨维桢	《次韵奉答倪元镇》	坐断深林事不闻，西窗风日爱余曛。旧经高赤寻三传，新咏山王削五君。翠筿侵床落苍雪，石池洗砚动玄云。东邻书屋最相忆，莫遣草堂移浪文。
元	许有孚	《摸鱼子》	买陂塘旋栽杨柳，闲人有此忙务。平泉绿野吾无羡，仅看一蓑烟雨。舟泊渚。更把钓观鱼，宛在池中屿。掀髯自语。待月到天心，风来水面，笑领此时趣。堤边路。药邻翁相许。阿蒙非复吴吕。西山如画花如锦，专待公来寻句。瓢挹醑。听牧唱樵歌，高下从吾谱。何须说古。只待漏东华，软尘千尺，应不到兹圃。
元	邵亨贞	《兰陵王 王彦强以暮春有怀吴中故居之作见示》	锦江绿。长想秦城在目。瞿塘上、春水船，十二遥峰翠如簇。羁怀未易触。斜日平原散牧。潘郎爱，年少宦游，遮莫吴霜鬓边扑。名家旧韦曲。记雨卧丛花，春覆慈竹。东来重问乌衣屋。愁濯锦人远，翦镫窗静，归心遍是梦里速。更题柱曾。凄独。带移束。正驿路骝嘶，烟浦帆宿。遨头风度犹能续。尽客馆歌舞，故人。薛涛笺上，写恨处，字可掬。
元	王恽	《浣溪沙 王中丞许赠新香不至，书此以催之》	珍品无多百和浓。露沾婆律湿兰丛。喜分新供到南丰。螺甲未融金雀饼，芳菲已梦碧湘宫。宝猊先障绣帘风。
元	张弘范	《浣溪沙》	一片西风画不成。无人来此结茅亭。野猿山鸟乐升平。名利著人浓似酒，肝肠热醉不能醒。黄尘奔走过浮生。
元	李道纯	《沁园春 赠吴居士丹旨》	向上工夫，乾宫立鼎，坤位安炉。这火候幽微，元无作用，抽添进退，不费枝梧。阴往阳来，云行雨施，主宰机缄总在渠。心安定，那虚灵不昧，照破昏衢。性宗悟了玄珠。这命本、成全太极图。向圈圈外，圆光迸出，存存存里，独见真如。一气归根，六门三用，到此全凭德行扶。混尘世，且藏锋锉锐，了事凡夫。
元	李道纯	《水调歌头 赠白兰谷》	三元秘秋水，微密实难量。米分清浊，天地人物一包藏。一乃太玄真水，二气由兹运化，三极理全彰。上下降升妙，根本在中黄。兔怀胎，牛喘月，蚌含光。人明此理，倒提斗柄戽银潢。绝断曹溪一派，掀倒蓬莱三岛，无处不仙乡。谁为白兰谷，安寝感羲皇。
元	刘永之	《题邹惟中西楼》	西楼远对鼎山斜，野客来寻驾鹿车。竹屿暝烟浮翠黛，石田秋雨润银沙。清尊未酌心先醉，往事重论鬓欲华。肯借溪南三亩宅，从君学种邵平瓜。
元	姚燧	《满江红 岳阳寄定庵王万户》	兹游太奇绝，我亦壮君侯。春风殷地悲欢，笳鼓万貔貅。平昔心胸吞著，八九江南云梦，今上岳阳楼。尊酒浣尘土，山雨战青油。竟陵客，又挟病，入西州。惟余与汝湍水，东决则东流。遥想凝香居右有人不。
元	张雨	《八声甘州 舟次垂量寄玄洲许道民》	柳洲冰未浣柰春寒，仙风引归槎。渺云岑天末，烟江雨外，犹认渔家。独酌瓦瓯篷底，谁与饭胡麻。疑听松风响，水宿蒹葭。天上春愁鹤发，许一庵闲地，坏衲双。笑清狂无赖，痼疾是烟霞。念葛洪、移居辛苦，甚左郎、容易问丹砂。凭传语、空山流水，深护桃花。
元	李齐贤	《巫山一段云 平沙落雁》	醉墨疏还密，残棋整复斜。料应遗迹在泥沙。来往岁无差。水暖仍菰米，霜寒尚苇花。心安只合此为家。何事客天涯。
元	曹伯启	《齐天乐 和蒋四清病喝逢秋所作》	普天炎赫衣流汗。号呼坐恨更浅。节序推移，阴阳代谢，谁敢心怀咨怨。冥迷展转。梦远壑层冰，澄江匹练。大地，秋空忽散仁风扇。此身惯经寒暑，喧烦俱净尽，古炉灰篆。屈指交游，转头零落，举目残星数点。轰雷掣电。任百计营为，亦难周遍。日向西山，气机随吐咽。
元	马钰	《清心镜 寄谭刘丘三师兄鹿衣》	长真兄，刘丘弟。长生长春，法亲同辈。显懒衣、体挂鹿皮，本师教恁地。弟云包，兄丫髻。早悟三觉，一通明义。我愿心、普化群迷，拯内。
宋	释原妙	《偈颂十二首》	欲明种子因，熟读上大人。若到可知礼，盲龟跛鳖亲。
元	王冕	《遣兴 其四》	旌旗明紫塞，云雾暗潼关。尽说王师盛，应知伯道艰。东风吹白草，落日动青山。羽檄飞边报，将军信雅闲。
元	李齐贤	《巫山一段云 渔村落照》	雨霁长江碧，云归远岫青。一边残照在林。绿网晒苔扃。波影明重绮，沙痕射远星。鲈鱼白酒醉还醒。身世任浮萍。
元	杨维桢	《与姜羽仪诗》	六韬人去无家学，独说吾乡有羽仪。太尉府中招处士，湖州幕里看宾师。座分雨露黄封济，门护风云赤羽旗。湖上老夫询出处，扁舟一叶似鸱夷。
元	张昱	《题扬州史左丞扇》	后土祠前路，金鞍忆旧游。春风双燕子，浑似在扬州。
元	王丹桂	《醉桃源 赠赵戒师》	略将微语破昏衢。尘情立剪除。色空空色两无殊。真实理不虚。常湛湛，体如如。出离生死途。澄塘性月一轮孤。光明射四隅。
元	徐再思	《凭栏人》	髻拥春云松玉钗，眉淡秋山羞镜台。海棠开未开？粉郎来未来？
元	邵亨贞	《齐天乐 己卯春，客楼雨中怀小裕故人行乐》	东风吹雨春城晚，黄昏小楼人静。燕子朱帘，谯门画角，收拾柳边残暝。微镫照影，叹尘满书床，火销香鼎。客里王孙，故家乐事尚能省。人生壮游几许，旧鸥应怪我，沙上盟冷。刻烛催诗，倾尊款话，长忆西窗风景。相思有兴。待官渡回潮，野桥吟艇。莫遣啼鹃，夜深惊梦醒。
元	张翥	《沁园春 读白太素天籁集，戏用韵效其体》	客汝知乎，载酒轻舟，看花小车。胜炎州出使，瘴浮征旆，禁门待漏，霜满朝靴。岁去堂堂，老来冉冉，瓶雀飞时手怎遮。平生事，叹山林迹远，霄汉程赊。从渠梦蝶疑蛇。得放懒、还须自在些。甚天荒地老，铜台歌舞，水流云在，金谷豪奢。客问先生，归宜早计，醉后之言可信耶。鸥盟在，任渔蓑江上，雨细风斜。
元	邵亨贞	《春草碧 次韵素  遣怀》	更筹图子宣和谱。流落到如今，空怀古。江南荒草寒烟，前代风流共谁语。犹有赋骚人，迷湘浦。乌衣巷口斜阳，院宇。玉树后庭花，谁能举。五陵残梦依稀，回首天涯叹行旅。马上杜鹃啼，愁如雨。
元	马钰	《万年春》	风仙风害得真风。留下家风要害风。通密丘仙能继踵，山侗马钰应扶风。劝人休作梦中梦，学我能寻风里风。或问风因亲说破，投玄远俗做心。
元	王丹桂	《玉炉三涧雪 叹出家儿生烟发火》	一等求真慕道，令人堪叹堪邻。远荤止酒戒腥膻。做就出家行遣。静处闭眉合眼，人前说道谈禅。些儿触著早生烟。错了从来知见。
元	凌云翰	《苏武慢》	芳草纤纤，游丝冉冉，可爱地晴江碧。世事浮云，人生大梦，歧路漫悲南北。漉酒春朝，步蟾秋夜，却忆旧时巾舄。问故园、何日归欤，松菊已非畴昔。谁似我、十亩柔桑，千头佳橘，饱看绿阴朱实。溉釜烹鱼，饭疏饮水，胜咀绛霞琼液。鸟倦知还，水流不竞，乔木且容休息。喜间来、事事从容，睡觉半窗晴日。
元	马钰	《解佩令 和古韵》	山侗猛省，因师法旨。觉从前、不是不是。剔正根源，要日月、壶中并至。透玄关、应希夷理。龙吟虎啸，能行能止。剖昏迷、慧刀锋利。炼就神丹，金盘托、聊充微礼。献风仙、博本师喜。
元	马钰	《满庭芳 赠宋何二先生》	舍家学道，争奈心魔。心中憎爱尤多。心意如猿如马，如走如梭。心生尘情竞起，纵顽心、不肯消磨。心念恶罪，皆因心造，怎免阎罗。奉劝专降心意，把胜心摧挫，如切如磋。心若死灰，自是神气冲和。真心无染无著，起慈心、更没偏颇。心念善道，皆因心造，超越娑婆。
元	王冕	《墨萱图 其一》	灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。
元	王实甫	《越调 斗鹌鹑》	玉宇无尘，银河泻影。月色横空，花阴满庭。罗袂生寒，芳心自警。侧着耳朵儿听，蹑着脚步儿行。悄悄冥冥，潜潜等等。
元	丁鹤年	《戏题明皇照夜白图》	天上麒麟天下稀，月中几送八姨归。君王寓目应追悔，误看乘鸾度羽衣。
元	马钰	《姚源忆故人》	悟来顿觉从前错。怎敢起心生恶。斡运蓬莱银廓。个内如抬掇。无中婴姹凭媒妁。须用黄婆为谑。和会出离琼椁。天上长安乐。
明	楚石梵琦	《怀净土诗（八首。原一百十首）》	净土真为不死乡，云霞影里望残阳。珠楼玉殿空为体，翠树金花密作行。款款好风摇菡萏，依依流水带鸳鸯。分明记得无生曲，便请知音和一场。
元	王哲	《虞美人》	四郎须是安炉灶。莫把身心闹。玲珑便是本来真。气精养住，便得好精神。汞铅得得知颠倒。方见无名道。今宵饮酒是何人。认取清风明月日。
元	杨维桢	《和杨参政完者题省府壁韵（二首。丙申岁）》	将军三军共甘苦，将军之度吞百川。楼兰矫制嗤介子，定远破虏铭燕然。相君劝酒春如海，壮士吹笳秋满天。谤书不解惑明主，将军努力安三边。
元	殷恕	《望江南 秋怀》	秋光好，爽气动幽情。红蓼白苹江岸阔，淡烟疏柳月华清。西风落叶。
元	邵亨贞	《一落索 新柳》	陌上东风初转。暗黄犹浅。金鞭拂雪记章台，是几度、朱门掩。千缕柔丝迎面。吹笙人远。妆楼妒冷绣帘垂，恐误了、双双燕。
元	杨维桢	《吴子夜四时歌》	曲尘波欲动，红心草已生。朝来夹城道，流车如水行。睡起珊瑚枕，微风度屧廊。芙蓉最高叶，翻水洗鸳鸯。秋风吹罗帷，玉郎思寄衣。多情双络纬，啼近妾寒机。桦烟嘘席暖，不知寒漏长。朝来玉壶冰，为君添衣裳。
元	姬翼	《鹊桥仙》	阎闾听诳。天真成妄。俱喜攒头装相。殷勤香火步虚声，弄向、木上。无多利养。做些模样，呈尽平生伎俩。到头毕竟意如何，不见了。
元	虞集	《费无隐丹室》	碧云双引树重重，除却丹经户牖空。一径绿阴三月雨，数声啼鸟百花风。年深不记栽桃客，夜静长留卖药翁。几度到来浑不语，独依秋色数归鸿。
元	李孝光	《感皇恩》	五马东来，人歌襦夸，春晚棠阴绿如许。草堂诗梦，应费湖中箫鼓。清香生画戟、连嘉树。父老踏歌、道君侯来何暮。容易君侯又归去。凤凰池上，去作九州霖雨。儿童骑竹马，沙堤路。
元	杨维桢	《冶春口号（七首。寄昆山袁、吕、郭三才子）》	南朝宫体袁才子，更说西昆郭孝廉。自是《玉台》新句好，风流无复数《
元	善住	《卜算子》	夜月照西风，露冷梧桐落。扬子江头朔雁飞，黄葛终难着。促织吊青灯，远梦惊初觉。拟抚窗前绿绮琴，寂寞无弦索。
元	王逢	《邻饮》	蜡炬绕红鸾，盆花玉露漙。无家憎月色，多难薄春寒。毛颖时旌鬼，黄金少铸官。西邻浊酒热，得罄一回欢。
元	王寂	《减字木兰花》	湖山明秀。豆蔻梢头春欲透。学画鸦儿。多少闲愁总未知。新声皓齿。恼损苏州狂刺史。一斛骊珠。许我尊前醉也无。
元	杨维桢	《览古四十二首  其二十七》	王湛蓄深器，世人不能窥。大慧实若愚，人遂以为痴。可怜济父子，同门不识之。何况隔千里，而欲求人知。
元	王丹桂	《好离乡 赠崔妙信》	一个好明师，洪范恢恢出世奇。香味色声难染滞，须知。纵使波流岸不移。认取莫生疑。休费功夫向外驰。坐卧住行相守定，思惟。瞬目扬眉。
元	马钰	《万年春 赠兴国寺修塔僧》	物外高僧，澄澄湛湛真禅刹。真禅刹。心无察察。理趣常搜刷。玉性玲珑，处处皆通达。皆通达。无拘无辖。垒起黄金塔。
元	杨维桢	《览古四十二首（录三十四首）》	任安与田仁，同仕将军门。厮养恶齿马，实坐贫失身。发忿骑奴席，拔刃徒自分。不会赵少府，何时别奴群。乃知圣贤仕，端不与贱贫。
元	梁寅	《天仙子 苦热》	六合似炉云似火。热气蒸肌烟雾锁。此时那得羽翰生，冰壑过。风岩坐。瀑布溅衣珠万颗。未旱先愁愁怎躲。如在颠崖惟恐堕。急须霖雨慰苍生，名誉播。江之左。谁在东山深处卧。
元	长筌子	《鹧鸪天 秋》	乍觉西风吹葛衣。萧萧秋色满华夷。催排荞麦花开日，点勘梧桐叶落时。鸦噪晚，客思归。一川禾黍正离离。蝉声莫向高枝叫，切恐宾鸿苦皱。
元	王恽	《鹧鸪引》	何处人间淑景新。韶光都付牡丹春。后庭花老空琼树，曲水江深见丽人。金屑粉，麝香裙。近前细看倒芳尊。惜教赤壁矶头月，吹散春风陌上。
元	李晏	《婆罗门引 保德西楼作》	汗融畏日，岂知高处有风清。倚阑襟袖凉生。坐看崩云脱壤，不碍乱峰青。待目穷千里，却怕伤情。河分古城。听裂岸、怒涛惊。好是烽沈幽障，鼓卧边亭。西楼老子，更无用，胸中十万兵。酒到处、莫放杯停。
元	王冕	《九日有怀》	拊髀怜佳节，多年不在家。有亲垂白发，无意对黄华。怀古余情旷，登高望眼赊。南山荒霭合，日暮乱归鸦。
元	刘迎	《乌夜啼》	菱鉴玉篦秋月，蕙炉银叶朝云。宿酲人困屏山梦，烟树小江村。翠甲未消兰恨，粉香不断梅魂。离愁分付残春雨，花外泣黄昏。
元	王冕	《听雪轩》	飞来便与雨声别，坐久甚忧天下寒。清极自然梅有韵，夜阑却喜竹平安。洛阳处士门深闭，剡曲先生琴不弹。想在此时情思好，煮茶可笑老陶酸。
元	邵亨贞	《花间诉衷情 追配曹居竹翁旧作》	深院。人倦。春去远。绿阴寒。宿酒睡初醒，凭阑干。梅子翠团团。小鬟。试攀荐雕盘。爱微酸。
元	王丹桂	《步云鞋 本名软翻鞋  赠玄真观单姑等献履鞋》	幸遇教风开。和气洽吾怀。玄真清众总仙才。志谦和、恭顺垂慈惠，殷勤献，步云鞋。妙手巧剜裁。珠宝砌双。一回朝礼蹑坛台。待他年、真行真功满，超尘世，赴蓬莱。
元	邵亨贞	《忆旧游 追和魏彦文清明韵》	记乌衣巷口，灞水桥边，问柳寻花。竟日追游处，尽挥鞭绣陌，弭晴沙。酒阑美人归去，香拥碧油车。自彩笔题情，金灯款醉，几度年华。天涯。故人远，料对景相思，应念无家。又见分榆火，柰移根换叶，往事堪嗟。小楼倚遍残照，长羡暮栖雅。赖伴我消魂，遥岑寸碧三四丫。
元	杨维桢	《佛郎国进天马歌》	龙德中，元气昌，天王一统开八荒。十又一叶治久长，前年白雉来越裳。中国圣明日重光，仁声极沓动嘉祥。乌桓部族号佛郎，实生天马龙文章。玉台启，阊阖张，愿为苍龙驾东皇。瑶池八骏有若亡，白云谣曲成荒唐。有元皇帝不下堂，瑶母万寿来称觞。属车九九和鸾锵，大驾或驻和林乡。后车猎俟非陈仓，帝乘白马抚八方。调风雨，和阴阳。泰阶砥平玉烛明，太平有典郊乐扬。尚见荣河出图像，麒麟凤鸟纷来翔。
元	宋＊	《春从天上来 至元六年庚辰元日立春，将为山》	许可用大参，陈景议宪副旭日暾暾。烂春饼堆盘，寿酒盈尊。玉帛交错，襟佩翩翻。想像虎豹天门。霭蓬莱云气，布淑景、渐遍乾坤。黯销魂。杳洋洋韶，赳赳。升平万方元会，念去国孤怀，盛事谁论。黄阁儒臣，乌台旧客，会是执法调元。望薄骚小邑，才咫尺、寂莫山村。抚婵娟。料梅边倾倒，回拜天。
元	赵雍	《浣溪沙》	杨柳楼台锁翠烟。杨花帘幕扑香绵。佳人何处隔江山。芳草已生千里恨，玉笙吹彻五更寒。夜深和泪倚阑干。
元	刘处玄	《上平西》	恋恩情，恩生害，死难逃。气不来、身卧荒郊。改头换面，轮回贩骨几千遭。世华非坚如石火，火宅囚牢。任云水，登云路，游云外，玩云涛。厌锦衣、喜挂麻袍。清平道德，修完性命隐蓬茅。他年蜕壳朝贤圣，名。
元	张野	《水龙吟 和马西麓韵》	故人邂逅相逢，满怀和气无边际。别来一载，光阴回首，水流星坠。白雪歌词，青云人物，知音有几。把沧溟倒卷，天瓢满吸，须拼了，为君醉。醉眼瞢腾不寐。直望断长空万里。风清露冷，乾坤似昼，月华如洗。梦里遨游，蕊珠宫殿，飘然得意。到醒来有句，且休拈出，怕惊尘世。
元	李道纯	《沁园春》	身处玄门，不遇真师，徒尔劳辛。若绝学无为，争知阖癖，多闻博学，宁脱根尘。固守自然，终成断灭，着有着无都不真。般般假，那星儿妙处，参访高人。一言说破元因。直指丹头精气神。问一穷玄关，本无定位，两般灵物，只在心身。动静相因，有无交入，五气朝元万善臻。幽奇处，把一元簇在，一个时辰。
元	魏初	《点绛唇 次商台符韵，送何侍御》	昨日邮亭，树头一带青山晚。绿波清浅。人与天涯远。今日相逢，绿蚁新醅满。歌声断。落红零乱。梦逐春来雁。
元	赵孟頫	《题耕织图二十四首奉懿旨撰》	孟夏土加润，苗生无近远。漫漫冒浅陂，芃芃被长阪。嘉谷虽已殖，恶草亦滋蔓。君子与小人，并处必为患。朝朝荷锄往，薅耨忘疲倦。旦随鸟雀起，归与牛羊晚。有妇念将饥，过午可无饭。一饱不易得，念此独长叹。
元	王旭	《木兰花慢 寿砀山蒋令》	孟春才过了，看两叶，坼尧。正杏蕾包红，梅花谢白，杨柳回青。东风此时须记，是当年、河岳降英灵。刀笔名香禁署，丝纶宠佩天庭。夜来南极老人星。光彩照前厅。见厅上高人，鸣琴清坐，阖境安宁。因来捧杯添寿，指庄椿、直到八千龄。更有无垠福禄，汪洋别比沧溟。
元	马钰	《临江仙 继重阳韵》	八识通知心已定，遍观物物皆阴。不如留意则追寻。水中闲养火，玉内要生金。直待阳纯丹不漏，恁时可称知音。超然云步上瑶岑。不劳极目望，自见好光临。
元	杨维桢	《凤锵锵》	凤锵锵，求其凰。凰既得，不复念母将。不如城头乌，日日夜夜哺母与母翔。
元	周巽	《江南弄 以上八千卷楼藏钞本性情集卷六》	寒威薄。绣帷人未觉。啄蕊争枝喧冻雀。锦笺呵笔写迥文。玉箸长垂不见君。北去马蹄冲塞雪，南来雁字隔衡云。隔衡云。消息断。思君但把。
元	王哲	《惜芳时》	缘重量上手并安脚。顿得来、真真没错。金炉立起琼花作。烧炼出、这般丹药。三田九转明光烁。八脉上、四门开却。虚空一点成灼灼。无言。
元	刘秉忠	《木兰花慢》	到闲人闲处，更何必，问穷通。但遣兴哦诗，洗心观易，散步携筇。浮云不堪攀慕，看长空、淡淡没孤鸿。今古渔樵话里，江山水墨图中。千年事业一朝空。春梦晓闻钟。得史笔标名，云台画像，多少成功。归来富春山下，笑狂奴、何事傲三公。尘事休随夜雨，扁舟好待秋风。
元	元好问	《柳梢青 以上一百零三首，见石莲庵汇刻遗山》	玉嫩红娇。花如月，斜袅金翘。楚女腰肢，小乔风韵，难比妖娆。当年约住蓝桥。便回首仙凡路遥。一曲清歌，千钟美酒，同庆生朝。以南塘本及罗振玉殷礼在斯堂丛书本校订。案遗山先生新乐府五卷本卷五，尚有诉衷情秋风吹绽一首，望仙门玉壶清漏一首，蝶恋花紫菊初生一首，少年游芙蓉花发一首，蝶恋花一霎秋风一首，诉衷情海棠珠缀一首，玉楼春紫薇朱槿一首，并晏殊词朝措年年金蕊一首，千秋岁塞垣秋早一首，并辛弃疾词。又卷一尚有声声慢林间鸡犬一首，卷三尚有惜份飞人见何郎一首，乌夜啼花中闲远风流一首，卷五尚有鹧鸪天著意寻春一首，淡淡青灯一首，朝中措春闺寂寂一首，并已见强村丛书遗山乐府三卷本。又石莲庵本后，附遗山先生新乐府补遗十八首，其中除小圣乐绿叶阴浓一首为北曲外，共余十七首并已见强村丛书遗山先生乐府三卷本。南塘本后亦有补遗六首，除小圣乐绿叶阴浓一首为北曲外，其余五首亦并见三卷本。
元	马钰	《姚源忆故人 赠郑先生》	有心入道当回首。况流年六九。性命宜乎早救。莫待身枯朽。无为清净功夫守。自是神丹无漏。天地可同长久。永作云霞友。
元	刘志渊	《声声慢》	衡门养浩，匮玉藏辉，营营守拙忘机。手握乾坤，身生万化维持。气滚三田日日，斡一渠、流转时时。百骸理，显琼浆止渴，玉液充饥。浴出元神妙体，契圆成，了了动静熙熙。不没不生，虚界体段无疵。卓尔惺惺独立，傲空空、实际无为。乐真趣，显德风远扇，道纪高提。
元	张弘范	《清平乐》	高眠窗北。偃卧喧雷息。依约关山归路忆。梦绕池塘春碧。功名负我青春。匆匆日月奔轮。且把琴书归去，山林道发儒巾。
元	王吉昌	《六么令》	观天造化，进取慕希夷。刚柔中正扶持，五蕴乐无为。灵育九阳嘉瑞，坤殿坎交离。日中彩凤，翱翔江曲，万重水底觅乌龟。紫雾弥漫温岳顶，消息结冰肌。巍巍体段清凉，风韵六神颐。豁爽三光洞照，海角恣栖迟。云间偃仰，陶陶无系，朗然恢廓旧容仪。
元	谭处端	《瑞鹧鸪》	修行休觅虎龙儿。火灭烟消财色离。内炼气神成九转，外除情欲却三尸。居常休话他长短，处净宜搜自己非。长使灵根无挂碍，自然证果佛菩。
元	王恽	《鹧鸪引 和周斡臣韵。中统五年三月十二日夜》	门外东风驻马蹄。月明庭树绿阴稀。眼中时事惊天运，醉里游谈似机。思远走，拟高飞。此心安得与时违。遗书浩荡三千卷，未分穷愁老布。
元	胡祗＊	《点绛唇 赠妓》	风度高闲，水仙花露香吐。等闲尊俎。细听黄金缕。命薄秋娘，梦断霓裳舞。黄梅雨。燕俦莺侣。那解芳心苦。
元	王吉昌	《望蓬莱》	推妙理，藏用显诸仁。神定杳冥天地合，勿疑恍惚惠风纯。五气保天真。金鼎沸，灿烂玉琼新。养就劫来无碍相，灵源三觉证全身。清净免沉。
元	顾瑛	《湖光山色楼》	晴山远树青如荠，野水新秧绿似苔。落日湖光三万顷，尽随飞鸟带将回。
元	侯善渊	《沁园春》	堪叹浮生，甚逐景随情，物物总拘。便拼身弃命，图贪富贵，盈仓满库，毕竟何如。蜗角声名，蝇头利赂，使作狂心一向遇。堪嗟处，似扬糠眯眼，慕抛珠。移真埋没荒芜。缀可欲盲道德疏。自背真取妄，生颠倒，向前程路，举步差殊。劝汝回头，斩钉截铁，做个坚刚大丈夫。挥神剑，劈恩山粉碎，认取琨。
元	刘敏中	《摸鱼儿 九日上都次韵答邢伯才》	叹萍蓬、此生无定，年年客里重九。南来北去风沙梦，弹指已成白首。谁有酒。都唤起、一天秋色开林薮。还开笑口。对满意青山，多情黄菊，莫唱渭城柳。龙钟态，也向人前叉手。思量难以持久。东涂西抹皆倾国，只有效颦人丑。嗟汝叟。今误矣，江亭好去藏衰朽。鸣鸡吠狗。尽里社追随，何须更说，鼻醋吸三斗。
元	马钰	《捣练子 赠中条山无为子》	志为剑，慧为刀。石娥劈玉见金鳌。戏青莲，跃碧涛。刀圭饮，胜香醪。六三公子著绯袍。系云腰。万万遭。
元	丁鹤年	《自咏十律》	九鼎神州竟陆沉，偷生江海复山林。频繁谁在隆中顾，憔悴惟余泽畔吟。啮雪心危天日远，看云泪尽岁时深。百年家国无穷事，可得忘机老汉阴。
明	楚石梵琦	《北邙行》	请君停一觞，听我歌北邙。北邙在何许，乃在洛之阳。洛阳城中千万家，无有一家免乱亡。天地开辟来，死者生之常。远如上古诸皇帝，卒弃四海归山冈。富贵浮云亦易灭，筋骸化土诚堪伤。汉陵发掘竟何事，后世更留珠玉装。而况将相坟，不为荆杞荒。野火烧林断碑碣，牧童见草呼牛羊。当其得志时，直欲凌云翔。天子不敢忤，群臣非雁行。娇儿聪明尚贵主，爱女秀丽专椒房。昨日铸印大如斗，今日临轩封作王。风雷起掌握，瓦砾含辉光。权势有时尽，乱衰无处禳。娇儿爱女替不得，点点血泪沾衣裳。白马素车出门去，未知魂魄游何乡。土枭飞来树袅袅，石兽对立烟苍苍。万岁千秋共一尽，高堂大宅空相望。
元	元好问	《天仙子》	水曲桥平双燕语。密密层阴围乡。梅姿不受暑光侵，携玉斧。迎仙女。为问乘鸾何处所。杯酒流行无尽处。绕膝花花前后舞。笙歌移下蓬壶，天付与。凌云侣。京兆近来眉更妩。
元	吴镇	《渔父》	重整丝纶欲掉船。江头新月正明圆。酒瓶倒，岸花悬。抛却渔竿和月。
元	陈基	《次韵赵君季文赠杜宽吹觱篥吟》	寒竹初裁芦叶秋，夜吹百花洲上楼。千金纵有狐白裘，难买杜宽一艺优。妙知音律能周鳷，薛家小童安敢侔。江空月白烂不收，冥搜罔象悲阳侯。哀泉呜咽秦陇头，何年变曲为《凉州》神工太古开黄牛，惊浪出峡风飕鋋。落叶秋随渭水流，渭水有尽情无休。绵绵又若茧绪抽，要眇宁以智力求。须臾水激龙腾湫，熊罴夜咆魑魅愁。劝君不用皓齿讴，侧耳听此消百忧。宽也胡为淹此留，自合天上参鸣球。飘然我欲归帝丘，仙人张乐烟雾福苍龙为车挟翠虬，千秋。万岁迟子同遨游。
元	姬翼	《玉女摇仙佩》	先天有物，未始难名，彷佛氤氲元气。太极形生，鸣黄乍判，散作万殊千异。总被形囚累。恣营营念虑，多方百计。竞声利，扬波鼓浪，唯是无穷，四事而已。空胶扰人间，贩骨番腾，终成何济。谁信火传弃旧，物禅迎新，弄我真同儿戏。勘破摇头，伸眉一笑，照彻多生凝滞。妄构闲非是。总休论枉玷，林泉风味。秋静夜，云收空界，纤尘不动，月明如水。人长在。碧桃影里醺醺醉。
元	刘志渊	《南柯子 与背道者》	久静还思动，情甘爱海迷。仙凡两路似云泥。从此相分，不顾上天梯。莫学鹪鹩志，营营恋小枝。北溟鲲量愿君为。咫尺成鹏，准拟奋天池。
元	柳贯	《同杨仲礼和袁集贤上都诗》	水草方方善，弓弧户户便。合围连妇女，从戍到曾玄。雪毳千家帐，冰瓢百眼泉。浚稽山更北，长望斗光悬。
元	程文海	《碧桃春 寿广微天师》	瑟琶峰上晓云光。遥闻薇露香。云中王母九霞觞。碧桃今日尝。开大国，佩重章。旧家张子房。青山虎踞复龙骧。梅花江路长。
元	虞集	《满庭芳》	微雨经宵，暖烟笼昼，相寻闲步堤沙。露桃风絮，香影傍乌纱。徙倚江楼最久，绮窗迥、翠拥双丫。轻鸥外，水村山郭，帆过泊谁家。东华。尘土梦，汉宫传蜡，隋树啼鸦。记当时携手，何处天涯。日暮清吟未足，听街鼓、催发香车。山翁醉，惊雷散雹，深夜未停挝。
元	乔吉	《朝天子》	暖烘，醉客，逼匝的芳心动。雏莺声在小帘栊，唤醒花前梦。指甲纤柔，眉儿轻纵，和相思曲未终。玉葱，翠峰，娇怯琵琶重。
元	王恽	《感皇恩 赠李士观。讳仪，霸州人。予二十时》	。尝为刑司经历官，好学不倦。与人交有终始回首竹林游，山阴陈迹。洒落襟期记畴昔。论文把酒，醉尽清泉白石。几年江海上、空相忆。邂逅淇南，羁愁都释。两鬓怜君更如漆。幽怀重叙，不待小红滴。新诗随唾、骊珠湿。
元	萨都剌	《登乐陵台倚梧桐望月有怀南台李御史艺，七夕》	凉风吹堕梧桐月，泻水泠泠露华白。乐陵台上悄无人，独倚梧桐看明月。月高当午桐阴直，不觉衣沾露华湿。此时却忆在金陵，酒醒江楼听吹笛。
元	吴存	《蝶恋花 阅周南翁所藏书画，惜其迂怀雅好，》	傀儡场中青紫楦。纵有神丹，俗骨无由换。可惜米颠苏内翰。风标何远年何短。此日闲窗开宝玩。想见江船，当日晴虹贯。铁石吴肠还易断。
明	宋元禧	《和铁厓《西湖竹枝》	湖光照侬双画眉，鬓边照见一茎丝。东家女伴多年别，昨日携来十岁儿。
元	周伯琦	《七月七日同宋显夫学士暨经筵僚属游上京西山》	联冈叠阜卫神都，万幕平沙八阵图。朝市星垣周社稷，宗藩盘石汉规摹。官堤亘野丰青草，禁篽深林暗碧榆。地辟天开到今日，九重垂拱制寰区。
元	元好问	《送樊顺之》	弓刀十驿岳莲州，渭水秦山得意秋。王粲从军正年少，庾郎入幕更风流。寒乡况味真鸡肋，清镜功名属虎头。寄谢溪风亭上月，老夫乘兴欲西游。
元	黄镇成	《铅山早行》	早起辞林馆，邻鸡已再嗥。月弦当户直，斗柄插山高。细湿侵藜杖，轻寒袭布袍。前趋东日上，五色动云涛。
元	张宪	《琴操（有序）》	瀍水东奔兮涧水攸同，禾黍离离兮荠麦蓬蓬。周召不作兮桓文告终，王曰以公兮雅降为风。乌乎！平既自夷兮赧宁得不穷！右悯周。秋草兮芊芊，黄金台兮夷为渊。怅广宇兮裂瓦，望离宫兮生烟。泪可尽兮目可穿，思昭王兮不可言。右怀燕。渭水渊渊兮函谷嶙峋，我马西逝兮意将涉秦。父老止我兮子宜爱身，子毋遽西兮秦其有人。右涉秦。
元	许桢	《柳梢青》	云柚如岚。月池通港，画舫无帆。细葛春纤，摘来卢橘，香赛温柑。荷亭柳榭松庵。更奇品、花盆果篮。梦想飞觥，水晶宫里，好个江南。
元	许有壬	《木兰花慢 和陈彦章暮春即事韵》	问东君何意，来几日，便言归。怅衰病襟怀，暄妍景物，正欲相依。狂风不知人苦，遣万红千紫一时飞。却见杨花才思，闲来萦绊晴晖。可人应试罗衣。底事雁书稀。望故里关河，云林杳霭，烟水霏微。多情已无聊赖，更扁舟孤负鳜鱼肥。想见洹溪松竹，绿阴笼满苔矶。
元	韩奕	《齐天乐 寺内，时值端阳》	白头尚举齐眉案，相敬未忘宾礼。细数流年，平头六十，恰好一周甲子。吾生贫贱，汝不厌糟糠，不嫌褴缕。喜而今，已将婚嫁了儿女。顾顾共伊老矣。又何须更问，有无家计。翠艾成人，红榴结子，隐映薰风庭宇。年年到此。愿身健心安，共倾香醑。好添几个，好孙儿戏舞。
元	王哲	《满庭芳 与战公望字复拆王字》	论修行，翁唤住，人须要开张。推密妙，玄里细消详。默真功永固，淳厚，实行堪当。中宝，花馥郁，上下似银霜。望哲觑，中一点，便是明光。谁会、白黑青，赤兼黄。脉俱通九转，搬运、透出昆罔。头看，前琼蕊，合此满庭芳。
元	萨都剌	《层楼晚眺》	广寒世界夜迢迢，醉拍阑干酒易消。河汉入楼天不夜，江风吹月海初潮。光摇翠幕金莲炬，梦断凉云碧玉箫。休唱当时《后庭曲》，六朝宫殿草萧萧。
元	王哲	《南柯子》	会叹风中烛，能水上沤。一生一灭几时休。恰似轮回，来往业沦流。知有驴和马，非无骡与牛。等闲仆入怎抽头。幸得人身，急急做真修。
元	郑禧	《悼亡吟》	特写青笺几往来，佳人何自苦怜才。伤心春与花俱尽，啼杀流莺唤不回。
元	傅若金	《回雁峰》	江上青峰宿雨开，江头归使日南来。登高欲访平安字，二月衡阳雁已回。
元	李齐贤	《巫山一段云 长湍石壁 强村丛书用明刊益齐乱》	瘦骨千年立，苍根百里盘。横张侧展绿波间。一带玉孱颜。猎骑何曾顾，渔郎只漫看。诗人强欲状天悭。赢得鬓毛斑。书馆藏明钞万历刊本校改。
元	黄溍	《寄方韶文先生》	牢落《江南赋》，知音寄渺茫。鹿麋行处有，芝草梦中香。遥兴沧溟阔，悲歌白发长。平生今古泪，滴破绿萝裳。
元	卢挚	《沉醉东风》	题红叶清流御沟，赏黄花人醉歌楼。天长雁影稀，月落山容瘦，冷清清暮秋时候。衰柳寒蝉一片愁，谁肯教白衣送酒？
元	倪瓒	《夜泊芙蓉洲走笔寄炼师》	芙蓉犹满渚，疏桐已殒霜。泊舟菰蒲中，吴山隐微阳。因怀静默士，竹林惣玄房。煮茗汲寒涧，烧丹生夜光。忆与郑郯辈，闲咏步修廊。时子有所适，顾瞻重尚羊。庭下生苔藓，牖间翻诗章。弈势郑老胜，酒榼郯生将。雅歌杂诙谐，列坐飞羽觞。子归日已晚，枣栗亦倾筐。
元	侯善渊	《南柯子》	踏破尘劳网，冲天志决贞。手中持剑转环睛。日耀争光，烁莹天明。觉海千寻底，灵波万里倾。群魔消散鬼神惊。点化纯阳，永永住蓬瀛。
元	沈禧	《渔家傲 虹桥晚眺》	溪上雨晴天似洗。遥峰几点空蒙里。策杖虹桥闲徙倚。当此际。霞光映水浮鲜绮。最是晚来增好趣。渔歌樵唱堪人耳。唤我浩然吟兴起。风景美。幔亭赤壁徒为尔。
元	王哲	《浣溪沙 重九日》	金虎咆哮金马传。金公重九撒金钱。金风过处舞金钿。金地遍成金泛。金音折得步金莲。金盘里面献金仙。
元	王吉昌	《行香子》	震内藏金，金乙成姻。假冲和、雷电交陈。龙吟虎啸，幽谷澄神。向杳冥中，风云里，傲全身。烟雨，芝草芽新。正东君、经纬长春。岷山水衮，一而藏真。已泯抽添，无间隔，返归纯。
元	侯善渊	《玉笼璁》	守清净，凭志恳，绝尽荒淫。持内境，月透双林。玉童戏，遥指处，碧潭波心。捞取起，水中金。灵宝灿，慧灯明，神光相任。对面有，没人推寻。君还省，明了了，灾祸不侵。龙虎伏，鬼神钦。
元	谢醉庵	《临江仙 中书右丞王公行台扬州，公于平阳乡》	行，歌以送之二首淮海东南佳丽地，古今画品诗题。羡君去意拂晴霓。腰钱期跨鹤，舞剑岂闻鸡。自笑病来成老懒，飞沉杳隔云泥。他时相忆此分携。月明归雁过，花落子规啼。
元	赵元	《行香子》	潦倒无闻。坐惯家贫。眼昏花，心口犹存。人皆笑我，我尽教人。醉吟风，闲钓月，困眠云。邂逅交亲。语款情真。且相丛、莫浪辛勤。西山归隐，不用移文。看菊成丛，松结子，竹生孙。
元	杨维桢	《玉镜台》	郎赠玉镜台，妾挂菱花盘。安得咸阳镜，照郎心肺肝？
元	马钰	《满庭芳 重阳真人升霞之后》	重阳师父，预指南京。果然得赴蓬瀛。四假凡躯弃下，真性超升。仪桥边出现，劝臧公、早做修行。垂教语，遮性命事大，名利休争。更有登州大薛，在终南一遇，端的分明。刘蒋张翁得药，身体康宁。昆明池西人见，向空中、舞袖轻轻。因得道，做神仙，久视长生。
元	贡师泰	《遣怀》	日入柳风息，月上花露多。东轩颇幽敞，夜静时一过。鸟散庭中树，虫鸣阶下莎。北斗何低昂，疏星没横河。独赏谁晤语，感慨成悲歌。怀哉岩桂台，邈在姑山阿。
元	马钰	《香山会 次重阳韵》	木金交，天地活，真真渐好。澄清淇寂深通奥。祥光瑞气，把丹砂覆焘。方知得、人能弘道。仙承妙号。定是受、金书诰。玄中妙。净中来到。心通意晓。这天机大道。当行教，荐赴蓬岛。
元	张昱	《惆怅（五首）》	惆怅当年使酒来，娼楼红粉夜相催。可怜明月二分在，不见琼花半朵开。谁复醉翁堂下柳，更堪从事閤中梅。杨州一片青青草，谁信春来无雁回。
元	刘敏中	《浣溪沙 贺石仲璋侍御父年八十五，拜局徒，》	拂旦恩麻下玉墀。六朝元老万人知。知公福庆世间稀。年过太公渔渭日，官如郑武相周时。一行金带五男儿。
元	杨维桢	《大将军南征歌》	大将军，将天讨，出南征。文如阿阁凤，武如牧野鹰。兵行司马法，漕转屯田丁。鹿山放麑万众泣，虎穴取千人惊。东屯西屯露书布，南奚北奚壶浆迎。蛮奴授首，鳖子献城，三危送款，孤竹输平。蓝之山，截海断；峡之水，吞湘汉。大将军，持庙算，直向刑塘筑京观。嗟嗟小蛮触，尚尔争雌雄。将军大势破竹下，拾土补地裂中国。长城无再坏，昆仑天柱无再折。盘石永安，金瓯罔缺。我颂摩崖千丈碑，大字如斗光夺目。注：左虎右兔。
元	王哲	《西江月》	酒饮清光滑辣，果餐软美香甜。两般每日做抽添。八味依时给赡。信步六街走遍，须寻七宝妆严。三田九转似银蟾。一性孤灵有验。
元	李晏	《菩萨蛮 回文》	断肠人去春将半。半将春去人肠断。归客倦花飞。飞花倦客归。小窗寒梦晓。晓梦寒窗小。谁与画愁眉。眉愁画与谁。
元	王哲	《瑞鹧鸪》	夏季裁量十四郎。炎炎火焰越忙忙。百巧场中夸意锐，万人丛里用心刚。丝绢罗纨铺内藏。金银珍宝架头光。独做辛勤心自苦，浑家丰足业谁。
元	张可久	《木兰花慢 得会稽友人书》	有书来问讯，算忘了，若耶溪。想命被文魔，情因酒困，心为花迷。东西。百年过半，玉堂人、久矣隔云泥。锦树莺嘲蝶弄，翠萝鹤怨猿啼。凄凄。江远暮山低。梅屋幽栖。喜陶公无钱，坡公不饮，庄子无妻。玻璃。碧湖秋水，为几声、渔唱住苏堤。白发老将至矣，青山归去来兮。
元	姬翼	《满庭芳 全真》	全本无亏，真元不妄，从来何少何多。灵源亘古，天地与同科。奈染诸缘万境，生情识、招致群魔。难超越，虚生浪死，苦海任奔波。聪明求出离，回机一念，决澄无何。勘元初本有，些子肴讹。应现头头总是，分明在、依旧山河。高悬鉴，又还打破，拍手笑呵呵。
元	侯善渊	《益寿美金花》	羽倪澄秀。午夜能令回春昼。奕御中天。绝妙清奇玄又玄。精瑛微密。散景瑶花横空碧。日照琅?风息犹闻佩玉寒。
元	尹志平	《道无情 老年退居沁郡，奉诏还燕京大长春宫》	十月小春时令。万物归根安静。独我水云间。过东山。直指古燕无定。老也敢违天命。回首望终南。再来参。
元	周砥	《送郑同夫归豫章分题诗 分题百花洲》	洲上百花明，春流日夜生。秖看维客棹，无复渡霓旌。落日山如旧，东风鸟自鸣。萧条千古意，离别暗伤情。
元	谢应芳	《水调歌头 茅仲良初度席上赋》	秋色净如洗，南极瑞光多。秦驻山中隐者，弧矢挂烟萝。野老敲门看竹，珍重主人留客，呼酒泻金荷。为问春秋多少，笑道明年六十，勋业竟蹉跎。万钟禄，千驷马，待如何。洛阳城市，又看荆棘卧铜驼。且喜阶前玉树，五色雏俱好，把此瑟琴和。一曲华胥引，双鬓雪儿歌。
元	丁鹤年	《重到西湖》	涌金风月昔追欢，一旦狂歌变永叹。锦绣湖山兵气合，金银楼阁劫灰寒。雪晴林野梅何在，霜冷苏堤柳自残。欲买画船寻旧约，荒烟野水浩漫漫。
元	刘志渊	《大江东去》	别山美玉，匠一合成器，乾坤体辨。两窍明开分日月，八卦九宫齐展。方寸心存，斡旋真要，乙木金相恋。幽人得趣，便将乾象推转。微微腾倒元精，只凭眼下，暗里兴雷电。万匝千回循旧路，迤逦乱飞银线。馥郁香尘，味能实腹，净体今相见。光飞如雪，这回识得头面。
元	王冕	《素梅 五一》	湖上无书问老逋，冰霜岩壑迥清孤。二更月出天全白，转首春风是画图。
元	关汉卿	《【中吕】朝天子 书所见》	鬓鸦，脸霞，屈杀将陪嫁。规模全是大人家，不在红娘下。笑眼偷瞧，文谈回话，真如解语花。若咱得他，倒了葡萄架。
元	马钰	《踏云行 师父引马钰上街求乞》	不说龟毛，无论兔角。幻躯闲想如蝉壳。怎生亦得显金容，算来全在心知觉。志不回环，道非遥邈。洞天白雪成红雹。化为自在个灵童，自然。
元	王特起	《喜迁莺 词综卷二十六案花草粹编卷十一，依》	登山临水。正桂岭瘴开，苹洲风起。玄鹤高翔，苍鹰远击，白鹭欲飞还止。江上层波似练，沙际行人如蚁。目断处，见遥峰簇翠，残霞浮绮。千里。关塞远，雁阵不来，犹把阑干倚。数叠悲笳，一行征旆，城郭几番成毁。白塔前朝陵寝，青嶂故都营垒。念往事，但寒烟满目，愁蝉盈耳。绝、登山临水四首，仅第一首玉楼欢宴注引归潜志，作王正之。其馀三。
元	刘敏中	《菩萨蛮 绣江即事》	行云恰过前山北。靠山村落移时黑。脚底一声雷。北风截雨回。出门南望立。过客衣裳湿。问有雨如何。一倾三尺多。
元	王哲	《如梦令》	九九明词要正。修整亘初元性。须是返阳阴，决作清吟雅咏。贤圣。贤圣。容许陈如梦令。
元	刘永之	《寄梁孟敬》	菰山之阳隐者宅，日午隔溪闻读书。时有门生陈八簋，昨从家仆致双鱼。石门雨过雰崟湿，荜户秋深薜荔疏。已约暮春携稚子，咏归沂上曳轻裾。
元	王哲	《卜算子 寻知友前后带喝马一声》	有个害风儿，海上寻良价。只为心头忒紧图，意马隘。惹出浑身疥。款款细搜求，日月年时赛。遂得中央四宝珠，马快。走入关西界。
元	马钰	《养家苦》	养家苦，镇常忙。忙来忙去到无常。作阴囚，住鬼房。修行好，不曾忙。闲闲闲里守真常。得修完，玉洞房。
元	洪希文	《满江红 幽居》	筑室云屏，连翠、断崖如臼。任红尘飞到，借风为帚。谈笑从容无俗客，山花风竹皆吾友。做姬公事业竟明农，终田亩。闲又却，经纶手。紧闭了，谋谟口。看高车公相，寒途仆走。是有命焉那幸致，万钟于我大何有。但卿车我竺勿相忘，须回首。
元	张逊	《挽盛季文》	廿年不见盛公子，竟作修文地下官。玉树临风今竟折，冰舟归榇不胜寒。灯前散帙无儿读，案上新诗有日看。欲吊孤坟烟浪隔，一襟清泪几时干。
元	刘处玄	《惜黄花》	众生万过。有天来大。觉世梦知空，莫争人我。应变爱憎，无竞无灾祸。眼前事，顿明识破。敬道修因果。颠猿紧锁。得自然真慧，住行坐卧。达理了，仙经物外灵无堕。隐洞天，古今几个。
元	谭处端	《满路花》	因师超苦海，舍俗探幽玄。顿居欢喜地、认贫闲。是非人我，岂论与愚贤。步步清凉路，信任遨游，兀谁知恁恬然。也无心、远望神仙。到了分随缘。尧年丰岁稔、谢皇天。水云活计，只觅一文钱。损损闲闲趣，寂寞无为，任他岁月绵绵。
元	王恽	《眼儿媚》	西风归燕几经秋。人老水边楼。一灯孤枕，满襟清血，花也含愁。前堂歌吹新声有，争似去来休。长河若解，将姝遗恨，与泪俱流。
元	长筌子	《长思仙》	醉中醒。梦中醒。月浸松窗枕簟清。谁家捣练声。诉真情。乐真情。竹外流泉漱石鸣。云山叠翠屏。
元	杨维桢	《虞丘孝子词》	虞丘孝子，父仇未雪。长剑柱颐，蕺草在舌。夜诵《独漉篇》，涕泗尽成血。呜呼！头上天，戴昏晓，千金去买零陵之匕刃，虞丘孝子。心始了。
元	倪瓒	《寄熙本明》	在山无事入城中，每问归樵得信通。松室夜灯禅影瘦，石潭秋水道心空。幽扉独掩林间雨，疏磬遥传谷口风。几度行吟欲相觅，乱流深涧隔西东。
元	梵琦	《渔家傲》	听说西方无量乐。四方上下天垂幕。不比娑婆田地恶。无垠。纯将一片琉璃作。能扫爱河波浪涸。尽翻苦树枝条落。智争容蚊蚋泊。神超卓。径登广大毗卢阁。
元	周权	《满江红 次韵邵本初登富春山》	长啸登临，望不尽、海门修碧。人道、江山高处，汉时遗迹。一自耕云人去后，几番烟草凝秋色。任掀空、骇浪卷银山，蛟鼍泣。尘世事，纷如织。云外径，闲舒立。问来今往古，几人高适。共拍栏干呼大白，欲倾沧海供豪吸。倚东风、无限客中愁，斜阳笛。
元	王冕	《秋怀 其八》	野蔓网丛棘，下有幽兰花。缄春敛华滋，古意良独多。霜寒九十月，萧飒如枯莎。但使本根在，菅茅将奈何？
元	周伯琦	《七月七日同宋显夫学士暨经筵僚属游上京西山》	盘盘绝顶抚峥嵘，目尽天涯一掌平。海气腾空摇铁刹，山风卷雾净金城。鞲鹰秋健诸酋帐，苑马宵肥七校营。相顾依然情未已，携壶明日约同倾。
元	丘处机	《贺圣朝》	断云归岫，长空凝翠，宝鉴初圆。大光明宏照，亘流沙外，直过西天。人间是处，梦魂沈醉，歌舞华筵。道家门、别是一船清，暗开悟心田。
元	杨维桢	《王左辖席上夜宴（辛丑冬）》	银烛光残午夜过，凤笙龙管杂鸣鼍。珮符新赐连珠虎，觞令严行卷白波。南国遗音夸壮士，西蛮小队舞天魔。醉归不怕金吾禁，门外一声吹簸罗。
宋	释原妙	《室中三关》	人有个影子，寸步不离，因甚踏不著。
元	王冕	《秋夜雨》	秋夜雨，秋夜雨，马悲草死桑乾路，雁啼木落潇湘浦。声声唤起故乡情，历历似与幽人语。初来未信鬼唧啾，坐久忽觉神凄楚。一时感慨壮心轻，百斛蒲萄为谁举。山林岂无豪放士，江湖亦有饥寒旅。凝愁拥鼻不成眠，灯孤焰短寒花吐。秋夜雨，秋夜雨，今来古往愁无数。谪仙倦作夜郎行，杜陵苦为茅屋赋。只今村落屋已无，岂但屋漏无干处。凋余老稚匍匐走，哭声不出泪如注，谁人知有此情苦。秋夜雨，秋夜雨，赤县神州皆斥卤。长蛇封豕恣纵横，麟凤龟龙失其所。耕夫钓叟意何如，梦入江南毛发竖。余生听惯本无事，今乃云胡惨情绪。排门四望云墨黑，纵有空言亦何补。秋夜雨，秋夜雨，何时住我愿，扫开万里云，日月光明天。尺五。
元	刘志渊	《踏莎行 原调作灵寿杖》	灵寿一枝，瘦同鹤胫。肌轻体赤幽人称。住行坐卧不相离，穿云过水常随定。豁散迷津，指回斜径。扶危助险通神圣。依时搅拨虎龙争，尖挑。
元	长筌子	《神仙会》	韶华似激箭，暗把朱颜换。我今识破，浑若梦中惊散。囚枷脱下，信任胡歌诞。尽人言，一乖慵，害风汉。大开口笑，世欲无拘管，落落魄魄，信脚水山游玩。天涯海角，自有清闲伴。细算来，这些儿，最长便。
元	王冕	《墨梅》	我家洗砚池边树，朵朵花开淡墨痕。不要人夸好颜色，只留清气满乾坤。
元	马钰	《满庭芳 得真乐》	落魄闲人，逍遥懒汉，的端酷厌荣华。性耽火院，不会养浑家。万种尘缘拂尽，仗心闲、炉养丹砂。松峰下，水边石畔，遣兴饮流霞。一灵常皎洁，优游恬淡，真乐无涯。论比之明月，月有云遮。若比孤云自在，风飘荡、牢落堪嗟。予亲遇，得超彼岸，快活更无加。
元	赵雍	《江城子》	仙肌香润玉生寒。悄无言。思绵绵。无限柔情，分付与春山。青鸟能传云外信，凭说与，带围宽。花梢新月几时圆。再团。可是当初，真个两无缘。极目故人天际远，多少恨，凭阑干。
元	王冕	《素梅 四二》	仙子归来夜未央，瑞香风动翠罗裳。月明无处韬清影，箫管迎春上玉堂。
宋	释原妙	《偈颂六十七首》	红尘堆里学山居，寂灭身心道有馀。但得胸中憎爱尽，不参禅亦是工夫。
宋	释原妙	《偈颂六十七首》	参须实参，悟须实悟。动转施为，辉今耀古。若是操心不正，悟处不真。妆妆点点，斗斗钉钉，被人轻轻拶著，未免唤灯笼作露柱。
元	马钰	《桃源忆故人 赠老姚先生》	修行先把家缘舍。莫顺人情谈话。慎勿攀高忽下。休著纤毫假。心猿意马无令耍。真净真清幽雅。神气和调惺洒。功满丹无价。
元	王冕	《自感》	父母生我时，爱如掌上珠。襁褓辟寒暑，乳哺随所须。周岁会言语，大小相引呼。摇头却梨栗，行行不须扶。三年离怀抱，已知亲与疏。相揖识进退，应对无嗫嚅。五六渐精爽，气貌与众殊。怡怡浴仁化，喜听论之乎。八龄入小学，一一随范模。厌睹诡谲行，不读非圣书。宗族惊我异，父母悯我孤。宾客皆回头，指为汗血驹。长大怀刚肠，明学循良图。硕画决自必，不以迂腐拘。愿秉忠义心，致君尚唐虞。欲使天下民，还淳洗嚣虚。声施勒金石，以显父母誉。此志竟萧条，衣冠混泥涂。蹭蹬三十秋，靡靡如蠹鱼。归耕无寸田，归牧无寸刍。羁逆泛萍梗，望云空叹吁。世俗鄙我微，故旧嗤我愚。赖有父母慈，倚门复倚闾。我心苦凄戚，我情痛郁纡。山林竞蛇虺，道路喧豺。荒林落日阴，羞见反哺乌。乌鸟有如此，吾生当何如？
元	王冕	《送元本忠北上》	天台有奇观，方广石梁悬断岸。青天倒泻瀑布寒，五百大士皆顽汉。道人一出初无心，手翻贝叶开珠林。十载湖山玩清淡，白云流水松风琴。金策飞来镜湖月，大禹山前看禹穴。玉麈横挥檐葡香，石台花雨如飞雪。千山奇怪总笔底，妙语写出山骨髓。岩泉一勺不足留，梦魂飞渡鱼龙海。皇州三月花柳辉，江南此时茶笋肥。君行已随心所向，不嫌杜宇啼春归。玉堂故人知我有，问信向君应合手。为言百事不能为，旧时黑须今白首。
元	王冕	《题陈象贤竹素图》	君家竹素园，异彼谷。插架牙签三万轴，卷藏东观吞天禄。清风明月时往来，红尘不堕香芸堆。蝌蚪鸟迹一玉开，怀幽抱密真奇哉。炙汗不流珠光重，信知龙种皆书种。黄钟声切凤皇啸，玉杯光焰麒麟动。十年不下君子堂，灯火夜静声琅琅。岁寒节操固自常，厌看花柳争春忙。金谷平泉暗烟雨，兔麦狐葵无定主。何如竹素园简编？且容与玉振金声千万古。
元	许衡	《满江红》	河上徘徊，未分袂，孤怀先怯。中年后，此般憔悴，怎禁离别。泪苦滴成襟畔湿，愁多拥就心头结。倚东风，搔首谩无聊，情难说。黄卷内，清白日；青镜里，增华发。念岁寒交友，故山烟月。虚负人生归去好，谁知美事难双得。计从今，佳会几何时？长相忆。
元	元好问	《喜迁莺 以上十七首见石莲庵汇刻遗山先生新》	云雷天造。快嫖姚玉节，生平豪妙。野宿貔貅，江横组练，画角一声霜晓。鱼鸟简书知畏，草木威名先到。更谁似，并虎头飞将，封侯差早。谈笑。尊俎地，兵卫画戟，燕寝凝香好。伏枥雄心，缺壶高唱，意气不妨倾倒。父子一门忠力，唯有君恩须报。济时了。看郎山长对，元勋难老。
元	王冕	《绿水》	绿水流洙泗，青山出鲁邹。凭高殊有兴，吊古不胜愁。日落江花重，风生野树秋。掀髯一长笑，不负壮年游。
元	王冕	《感慨 其四》	昨访三生石，今登二老亭。痴烟含树黑，野草满山青。归鸟还知倦，悲笳不忍听。又闻龙臆马，趁逐豹文。
元	郯韶	《次韵（二首）》	洞庭之西湖水东，客行三日上江风。行行塞雁青天外，个个轻鸥白浪中。
元	陈基	《次韵吴宗师生日感恩诗》	化国真人庆日长，五云晴色映金堂。草征汉室芝房瑞，露浥尧时宝瓮浆。桂观燕居陵倒景，行宫斋宿候朝阳。咏歌恩泽期天保，传到人间雨露香。
元	张玉娘	《念奴娇 中秋月次姚孝宁韵》	冰轮驾海，破寒烟、万点苍山凝绿。清逼嫦娥秋殿静，桂树香飘金粟。万顷琉璃，一天素练，光彻飞琼屋。楚云无迹，萧萧梦断银竹。都胜三五寻常夜，高河新泻下，雪波霜瀑。臂冷香销成独坐，顾影愁千斛。燕子楼空，凤箫人远，幽恨悲黄鹄。夜阑漏尽，梅花声动湘玉。
元	杨维桢	《纨扇辞》	团圆合欢扇，比似月婵娟。婵娟有时缺，我扇岂衣圆？秋风落梧叶，我扇同弃捐。不得如秋叶，吹堕在君前。
元	马钰	《满庭芳 赠赵抱玄》	抱玄远俗，不恋荣华。恬然滋味无加。一片闲心物外，别有生涯。无为自然清静。，结些儿、密妙堪夸。丹田内，便拍塞塞地，白雪黄芽。内有真阳锻炼，把元初根蒂，复变灵砂。得见通明真性，似玉无瑕。功夫十分圆备，访蓬瀛、步步烟霞。空虚里，有金童玉女，迎入仙家。
元	陈秀民	《吴中柳枝（四首）》	馆娃宫中花似云，馆娃宫外酒如春。花前把酒花下醉，莫遣春愁恼杀人。
元	谭处端	《神光灿》	长真稽首，遍覆诸贤，修行只要心坚。战战兢兢，日上常恐生愆。淡素清贫柔弱，未安宁、休做词篇。真功行，在摧强挫锐，寂寞忘言。无则巡门乞化，对人前休骋，俊雅风颠。藏伏光辉，默默锻炼丹田。千朝功夫做就，这些儿暗里相传。功行满，跨祥云归去朝元。
元	陈参政	《木兰花慢 送陈石泉自北归 志雅堂杂钞》	北归人未老，喜依旧，著南冠。正雪暗滹沱，云迷芒砀，梦落邯郸。乡心促、日行万里，幸此身、生入玉门关。多少秦烟陇雾，西湖净洗征衫。燕山。望不见吴山。回首一征鞍。慨故宫离黍，故家乔木，那忍重看。钧天。紫微何处，问瑶池、八骏几时还。谁在天津桥上，杜鹃声里阑干。
元	马钰	《万年春 梦得一枝白笔》	昨夜山侗，梦游蓬岛逢钟吕。文房数。一枝纯素。不让蒙恬做。远胜江淹，五色何曾污。相宜处。书心开悟。堪应三清举。
元	侯善渊	《辞百师》	野鹤孤云去复还。欲留难。断肠恩爱两情关。泪阑珊。秋后凄凉归路远，速跻攀。洛西烟浦柳间。望家山。
元	姚燧	《黑漆弩 吴子寿席上赋。丁亥中秋，遐观?》	月不相涉，故改赋，呈雪崖使君青冥风露乘鸾女。似怪我白发如许。问?娥不嫁空留，好在朱颜千古。笑停云老子人豪，过信少陵诗语。更何消斫桂婆娑，早已有吴纲挥斧。
元	马钰	《无梦令 京兆谭急脚索》	且做尘中急足。有日清闲愿足。随分更随缘，自是常常知足。知足。知足。捉住金乌三足。
元	王冕	《红梅 十二》	玉妃步月影毵毵，宴罢瑶池酒正酣。半夜不知香露冷，春风吹梦过江南。
元	元好问	《鹧鸪天》	身外虚名一羽轻。封侯何必胜躬耕。田园活计浑闲在，诗酒风流属老成。三会水，半山亭。村村花柳自升平。锦城未比还家好，何处而今有锦。
元	王吉昌	《定风波》	一寸丹心碎炼摩。挥开智海息风波。林下乐投甘养素，中和。放开心月照娑婆。澄净内全三聚戒，安闲身富六波罗。隐显神游浑飘逸，无何。
元	谭处端	《如梦令 赠王三校尉宅三姑姑》	欲做俗中修炼。先灭我人分辩。柔弱守清贫，坚志始终无变。真善。真善。损己利他方便。
元	梁寅	《丁酉岁正月四日雪》	白头遭乱远江城，寄宿深山岁又更。雪里人家荒野色，天涯亲友莫年情。山魈夜应猿猱响，樵子晨冲虎豹行。草笠棕衣任来往，阴崖何处觅黄精。
元	王哲	《菊花天 原无并攒叠语，兹据其馀四首补。》	此药神功别有华。专翳生命完全。名唤紫金丹。服之一粒，永保康安。宝结三田搬运过，明珠透出泥丸。五彩九霞光共，并攒并攒。捧入仙坛。
元	王处一	《行香子 遇师》	定八年间，得遇重阳。感真慈、诀破心王。清中诱化，静里斟量。见紫霞生，祥风至，聚云光。洞也抱一无离，应物圆方。唤东牟、得道婴郎。丹成果满，披挂霓裳。便风三清，朝玉帝，曾行香。
元	丁鹤年	《故宫人》	粉愁香怨不胜情，强整残妆对老兵。别殿金莲余故步，《后庭玉树》变新声。眼穿雁字云连塞，梦断羊车月满城。天上桃开王母去，世人谁识许飞琼。
元	马钰	《满庭芳 重阳真人升霞之前》	重阳师父，遇吕真人。养成神内之神。心起慈悲不住，开阐良因。时时出神入梦，化人人、要出迷津。登州北，有布王曾见，海里腾身。华表巨才高氏，在东牟郊外，或见其真。曾共南京针李，中都开尊。当初幻躯在日，尚如斯、出现频频。况今也，得成蝉蜕，永占长春。
元	杨维桢	《题朱蓬峰梦游仙宫殿，明日偕见西辨章进凝香》	青莲老人青佩环，自言昨夜梦游海上天梯山。天梯之山三万八千丈，琼台双阙开天关。赤藤飞上最绝，千树琪花散晴影。通明前殿上觐玉虚翁，左面长眉瞳炯炯。玉翁元是太极仙，手弄两丸日月旋。天扃地户司启闭，玄牝一钥开天先。青莲老人南极裔，泰华开花一千岁。大人赋奏马文园，玉藕如船浇渴肺。殿前作诗明月光，光彩下彻下土中书堂。明朝写得凝香章，蝴蝶飞来七宝床。
元	马钰	《满庭芳 赠朱官人张书表》	诸公听我，自有神京。垆中亦有蓬瀛。五色霞光上下，来往飞升。识得水云活计，更无劳、足力游行。固性命，便般般打过，有甚闲争。好事先人后己，守清虚，营养一点灵明。应物真常自在，动止安宁。一朝功成行满，去朝元、云步身轻。真了了，似重阳师父，无灭无生。
元	王蒙	《留别》	调古世寡和，材高自无群。种玉秘奇术，还丹隐玄文。披裘负薪士，拾金非所闻。虽无箕颍节，亦不慕高勋。石田长芝草，暮春自耕耘。曲肱枕耒耜，长歌至日曛。所乐良在兹，没齿伤何云。
元	倪瓒	《次韵陈维允姑苏钱塘怀古》	仙人悲世换，宴景在清都。寒暑自来往，英雄生钓屠。钱塘江畔柳，风雨夜啼乌。
元	姬翼	《太常引》	满山风物一溪云。猿鹤自为邻。绝尽软红尘。向物外、安排此身。药炉丹鼎，凤膏龙屑，烹炼玉华新。游宴景长春。要承当、方壶旧人。
元	丘处机	《望江南 同上》	山中好，长夏正相宜。修竹万竿金锁碎，飞流千尺玉帘垂。何处有炎曦。松影下，散诞更无拘。沉李浮瓜供枕簟，苍松白石伴琴棋。一醉任风。
元	张翥	《清平乐 寄山居道人约看杏花》	东风阵阵。第几番春信。呆李痴桃消息近。写取鸾笺试问。君家杨柳墙东。杏花初吐生红。好唤一床金雁，明朝来醉春风。
元	张翥	《南浦 舣舟南浦，因赋题》	花落楚江流，过西山、雨涨渔村无路。双浆载愁来，苹沙外、惟有盟鸥相觑。春波碧草，送君曾是伤情处。依旧朝云飞画栋，秋满鹤汀凫渚。斜阳三两人家，青旗影里，炊烟一缕。弦索夜深船，凄凉听、还似西风湓浦。征鸿去尽，梦回明月生烟树。如此山川无限恨，都付一尊怀古。
明	王逢年	《海上岁朝作》	落魄平生误计然，春归无恙杖藜边。梅花雪坞留残腊，泽国砧声带旧年。沧海鱼丽空战舰，乌衣燕子过烽烟。五陵冠佩追趋日，野老如持汉节偏。
宋	释原妙	《偈颂六十七首》	急水滩头泊小舟，切须牢把遮绳头。蓦然绳断难回避，直到通身血迸流。
明	楚石梵琦	《万里》	万里故乡隔，扁舟何日还。黄云蓟北路，白雪辽西山。马倦客投店，鸡鸣人出关。吾思石桥隐，绝顶尚容攀。
元	倪瓒	《赠张玄度时方丧内》	吴松江水似荆溪，九点烟岚落日西。寂寂郊园寒食过，萧萧风雨竹鸡啼。蕙花委砌心应折，芳草归途意转迷。曾得鲁连消息否，春潮随雨到长堤。
元	王蒙	《题画》	虎斗龙争万事休，五湖明月一扁舟。绿蓑衣上雪飕飕，雪月光中垂钓钩。钓得鲈鱼春酒熟，仙娃酒酣娇睡足。雕胡炊饭斫鲈羹，一缕青烟燃楚竹。篷窗晓对洞庭山，七十二峰青似玉。
元	周棐	《送曹广文赋得富览亭》	危亭突兀斗城阴，风物苍茫入望沉。万古东南多壮观，百年豪杰几登临。夜中日出扶桑近，天外江流滟滪深。好趁归帆拂天姥，共凭寥廓寄微吟。
元	王哲	《渔家傲 赠道友》	这个王风重拜见。珍珠水饭诚堪羡。盈腹充肠白气显。白气显。今朝专问梨花片。有说之时开一遍。无言对后馨香善。满树高高真玉现。真玉现。月明正照清凉院。
元	张之翰	《临江仙》	须信人生皆有命，前途造物由他。年光时事苦相磨。一从居冗剧，两度见新禾。枉著黄尘三万丈，等闲换却沧波。别来谁与渔蓑。不知同钓者，时复谓余何。
元	顾瑛	《次韵（二首）》	乳燕初飞藕作花，秋娘二八髻双丫。臂甿红露珍珠络，疑是钱塘旧内家。
元	长筌子	《鹧鸪天 春》	小村隐居乐至闲。兴来吟首鹧鸪天。桃花笑日开红锦，门柳垂丝袅翠烟。扃荜户，扫苔钱。困时禅榻枕书眠。有人问我修何事，梦载华胥月一。
元	周砥	《雨中一首》	凄凉怀故旧，寂寞卧丘园。溪冷风蒲折，林高雨竹喧。渔人留野渡，田犬吠衡门。无限清秋意，何从制一言。
元	张之翰	《南乡子 十六夜待灯不见作》	帘幕卷春阴。坐守江灯正夜深。两岸人家楼阁暗，消沉。笑道良宵直万金。负煞隔年心。多病情怀难更禁。肠断一江春水碧，从今。著甚垂鞭。
元	梵琦	《渔家傲》	听说娑婆无量苦。风前陡觉双眉竖。贪欲如狼嗔猛虎。魔军主。张弓架箭痴男女。日月往来寒又暑。乾坤开合晴还雨。白骨茫茫销作土。嗟今古。何人踏着无生路。
元	王哲	《临江仙 说四象》	性命阴阳如可论，心脾肾肺刀圭。更兼南北与东西。甲庚丁与癸，雀武虎龙齐。子午冲和连卯酉，春冬秋夏相携。白赤黑吐虹霓。坎离并震兑，水火木金跻。
元	马钰	《无梦令》	二鼓孤眠内守。云绽遍天星宿。日月两交光，自是宝瓶无漏。无漏。无漏。起陆龙蛇战斗。
元	赵孟頫	《纪旧游》	二月江南莺乱飞，百花满树柳依依。落红无数迷歌扇，嫩绿多情妒舞衣。金鸭焚香川上暝，画船挝鼓月中归。如今寂寞东风里，把酒无言对夕晖。
元	许有壬	《太常引 再用旧韵，寄紫清》	诗成春草梦池塘。相忆托玄香。常记饮仙房。笑一举、曾蒙十觞。百年行止，几番离合，吾老且吾乡。聊与领群芳。渐开到、江头野棠。
元	贡师泰	《送寿宏毅应奉赴兴国路经历》	院门深锁落松花，东接蓬莱小海斜。绛蜡夜深催视草，紫泥春蚤听宣麻。凤凰池上人辞直，鸿雁江南客过家。幕府秋来清似水，吟诗应对白鸥沙。
金	元好问	《论诗三十首》	百年才觉古风回，元礻右诸人次第来。讳学金陵犹有说，竟将何罪废欧梅？
元	元好问	《满江红 三泉醉饮》	桃李漫山，风日暖、朝来开彻。东溪上、落花流水，暮春三月。一片花飞春意减，有花堪折君须折。恨百年、春事短长亭，匆匆别。金缕唱，金蕉拍，休直待，芳华歇。到绿阴青子，只供愁绝。坐上常看尊有酒，镜中莫管头如雪。料醉来、人说次公狂，从渠说。
元	元好问	《洞仙歌》	黄尘鬓发，六月长安道。羞向清溪照枯槁。似山中远志，漫出山来，成个甚，只是人间小草。升平十二策，丞相封侯，说与高人应笑倒。对清风明月，展放眉头长恁地，大醉高歌也好。待都把功名付时流，只求个天公，放教空老。
元	周权	《水调歌头 强村丛书校元刊此山先生集本》	十载几风雪，又酌玉京春。玉堂天上仙客，怜我倦红尘。却挽翩翩飞袂，东望赤霞晨气，高处访三神。上界足官府、翳凤快骑麟。感生平，歌慷慨，泪沾巾。天球苍佩，柰何偏属黑头人。岁晚相如多病，前日冯唐已老，憔悴不堪闻。长啸送明月，归枕北山云。
元	张宪	《抱遗老人玉带生歌（有序）》	銮刀夜割黑龙尾，碾作端溪苍玉砥。花镔铁面一尺方，紫雾红光上书几。银丝双缠玉腰围，翡翠青班绣紫衣。金星雊眼不敢现，案上墨花皆倒飞。景炎丞相魁龙榜，抚玩不殊珠在掌。背铭刻骨四十四，血录至今犹可想。谢公古文今所师，西台一恸神血垂。独持老瓦出门去，冬青树边书愤词。天翻地覆神鬼怒，九庙成灰陵骨露。庐陵忠魄上骑箕，流落端生何所寓？抱遗老人生计拙，爱。把文章写忠烈。霜毫一夜电光飞，不必矮桑重铸铁。
元	马钰	《满庭芳》	妙行真人，重阳师父，遇师吕祖玄通。十年了道，归去得乘风。一纪三番下界，性正直、凡事依公。天上现，无为手段，超显自然功。全真文集里，藏机隐密，妙在其中。论龙吟虎啸，婴姹娇容。玉内金光灿灿，神丹结、跃出灵宫。人还悟，速修清净，休受世间崇。
元	李俊明	《谒金门 探梅》	谁便道。昨夜雪中开了。次第不将消息报。探芳人草草。宜在嫩寒清晓。兴比孤山更好。流落逢花须醉倒。惜花人易老。
元	王冕	《槿花》	不与百花期，多从桂子时。低昂如有序，红白自相宜。农为编篱识，蜂因课蜜知。想渠根本盛，未畏雪霜欺。
元	尹志平	《悟南柯》	莫要欺人重，须防报应深。群真降世布清吟。劝化愚迷，灾祸免相侵。更悟真常性，勤修吉善心。长生路上听仙音。正道无疑，稳步赴瑶岑。
元	王冕	《送大机上白云 其一》	水月池头屋，曾同听雨来。故缘经岁别，又过几花开。且尔酬诗债，深惭乏茗杯。明朝出西郭，离思不堪裁。
元	张可久	《一半儿》	花边娇月静妆楼，叶底沧波冷翠沟，池上好风闲御舟。可怜秋，一半儿芙蓉一半儿柳。
元	谢应芳	《一翦梅》	东风吹醒老梅枝。南也芳菲。北也芳菲。月明半夜五更时。笛也争吹。角也争吹。青松涧底独离奇。寒也谁知。暖也谁知。老夫聊为一欷。梅也题诗。松也题诗。
元	曹伯启	《满江红 次元复初韵》	四十年间，问何似、古人方略。时自笑、致身无策，疗贫无药。世事从来如意少，宦情已比当年薄。更不须、勋业镜中看，今非昨。眠矮榻，登高阁。携短杖，?长杓。放屈伸由己，碧空盘鹗。较短量长无定论，抗尘走俗非真乐。算从前、有铁铸难成，求人错。
元	杨维桢	《苏台竹枝词  一十首》	洞庭余柑三寸黄，笠泽银鱼一尺长。东南佳味人知少，玉食无由进上方。
元	陈基	《寄友人》	扁舟三月到江城，匹马先寻北郭生。雨过小楼春寂寂，鸟鸣修竹晓嘤嘤。家无黄耳传乡信，门有苍头记客名。见说终南真可隐，剩判秋色为君清。
元	王逢	《后无题（五首）》	一国三公狐貉衣，四郊多垒鸟蛇围。天街不辨玄黄马，宫漏稀传日月闱。嵇绍可能留溅血，谢玄那及总戎机。只应大驾惩西楚，弗对虞歌北渡归。
元	赵雍	《浣溪沙》	落尽杨花满地春。绿阴如染净无尘。日长庭院掩重门。斜坠金钗云半，淡妆香脸粉轻匀。相思偏是少年人。
元	吴景奎	《疏影 为刘架阁赋赠妓者》	缟衣仙子，倚东风花信，先占春色。酒含颦，脉脉无言，青鸟为传消息。暗香一点才浮动，早自有、东君怜惜。想前身、傅粉精神，化作飞琼肌骨。还向影娥池上，借霓裳一曲，徘徊歌席。清夜梨花，同梦方甘，又似楚云踪迹。新欢旧恨知多少，算檀板金尊消得。折芳馨、欲寄相思，
元	王哲	《换骨骰 赠道友王十四郎》	一斩红崖，按阔狭、方能及丈。横染架、细如杖。在中间，谁做下，柴窝圆样。被拉浪。里面把龟儿放。也兀底。拟欲前行，恐失脚、怎生敢向。退后来、全无抵当。谩摇头。空摆尾，万般惆怅。转悒怏。和壳儿软胀。也兀底。
宋	宋思远	《汀州》	全闽形势数临汀，赣岭边疆似井陉。江汇里渊锁地脉，山横华盖应天星。
元	王惟一	《西江月》	太极未分混沌，两仪已非其中。一阳才动破鸿蒙。造化从兹运用。水火升沉南北，木金间隔西东。略移斗柄指坤宫。尽把五行错综。
清	胡天游	《烈女李三行》	大海何漫漫，千年不能移。太山自言高，精卫衔石飞。朝见精卫飞，暮见精卫飞。吐血填作塸，一旦成路蹊。岂唯成路蹊，崔嵬复崔嵬。女面洁如玉，女身濯如脂。十四颇有余，十五十六时。婀娜怀春风，明月初徘徊。门中姊与姑，邻舍杂姥嫠。人笑女无声，人欢女长啼。昔昔重昔昔，皴痛不得治。有似食大鲠，祸喉连胁脐。阿母唤不应，步出中间闺。女身亦非狂，女心亦非痴。向母问阿爷，阿爷谁所尸，昨日门前望，裂眼宁忍窥！爷仇意妍妍，走马东西街。我无白杨刃，锻作双虹霓。磨我削葵刀，三寸久在怀。一心愿与仇，血肉相齑臡。仇人何陆梁，挟队健如犛。前者为饥狼，后者为怒豺。小雀抵黄鸸，徒恐哺作糜。大声呼县官，县官正聋蚩。宛转太守府。再三中丞司，堂皇信威严，隶卒森柴崖。安知坐中间，一一梗与泥。何由腐地骨，骨笑回牙欸。孤小不识事，闻人说京师。京师多贵官，列坐省与台。头上铁柱冠，獬廌当胸栖。獬廌角岳岳，多望能矜哀。局我头上发，缝我当躬衣。手中何所将，血帛斑烂丝。帛上何所书，繁霜惨濛埋。细躯诚艰难，要当自防支。女弱母所怜，请母勿攀持。今便辞母去，出门去如遗。是月仲冬节，杀气争骄排。层冰塞黄河，急霰穿毛锥。大风簸天翻，行人色成灰。灰里不见掌，深林抱枯枝。三更叫鴚鹅，四更嗥狐狸。五更道上行，踯躅增羸饥。举头望长安，盘盘凤皇陴。下著十二门，通洞纵横开。持我帛上书，鬻我囊中袿。跪伏御史府，廷尉三重墀。尚书几峨峨，峨峨唱驺归。头上铁柱冠，獬廌当胸栖。獬廌即无角，岂与群羊齐！李女倚柱啸，白日凋精辉。结怨弥中霄，中霄盛辛悲。有地何抟抟，有天何垂垂。高城不为崩，高陵不为阤。为遣明府来，明府来何迟。长跪向明府，泪落江东驰。如今千里还，女忧终身罹。女诚不敢给，愿官无见疑。父冤信沈沈，沈沈痛无期。一日但能尔，井底生朝曦。死父地下笑，生仇市中刲。顾此弱残躯，甘从釜羹炊。语中难成声，声如系庖麋，明府大嗟叹，嗟叹仍歔欷。翻翻洞庭波，洞庭非渊洄。崭崭邛崃坂，九折无险峨。我今为汝尸，汝去行得知。爷仇意妍妍，举家忽惊摧。势似宿疹发，骤剧无由医。同时恶少年，驱至如连鸡。锒铛押领头，毕命填牢狴。有马空马鞍，永别街西馗。叩首谢明府，搦骨难相贻。昔为羝乳儿，今为箭还（革叉）遥遥望我里，我屋荒毗莱。寡母倚门唏，唏子杞粱妻。女去母啖柏，啖柏今成饴。虽则今成饴，母悲转难裁。女颜昔如玉，女发何祁祁。如口含朱丹，女手垂春荑。哭泣亲尘沙，面目余瘢劙。宛宛闺中存，黧疾疑病罴。姑姊看女来，簪笄不及施。邻姥看女来，左右相呼携。各各自流涕，一尺纷涟洏。邻姥少别去，媒媪从容来，三请得见女，殷勤致言辞。公子县南居，端正无匹侪。金银列两厢，纤纨不胜披。身当作官人，华荣炳房帏。颇欲得贤女，贤女胜姜姬。回面答媒媪，身实寒且微，无弟无长兄，老母心偎依。所愿事力作，涩指缝裙（革奚）安得随他人，乖违母恩慈！母年风中灯，女命霜中葵。须臾母大病，死父相寻追。棺椁安当中，起坟遂成堆。一一营事讫，姑姊可前来。为我唤长老，长老升堂阶。为我召乡邻，乡邻麋如围。十岁随爷娘，幼小唯痴孩，十五衔沈冤，灌鼻承醇醯。二十行报仇，报仇苦且危。三年走大梁，赵北燕南陲。女行本无伴，女止亦有规。皎皎月光明，不堕浊水湄。斑斑锦翼儿，耿死安能翳！自此旋入房，重阖双双扉。朱绳八九尺，挂向粱间颓。鲜鲜桂华树，华好叶何奇。葳蕤扬芬馨，生在空山隈。烈火烧昆冈，三日焰未衰。大石屋言言，小石当连。萧芝泣蕙草，万族合一煤。烧出白玉姿，皎雪寒皑皑。玉以为女坟，将桂坟上栽。夜有大星辰，其光何离离。错落桂树下，千年照容徽。
元	张之翰	《木兰花慢》	自中年以去，觉岁月、疾如流。渐鬓影萧萧，人情草草，世事悠悠。言归几曾归去，向高沙、一度一年秋。未要清云著脚，且簪黄菊盈头。五湖烟月一扁舟。仿佛凤麟洲。但乘兴而吟，吟而须醉，醉则才休。余生本来疏懒，更忘机、鸥鸟苦相留。不是旧游情厚，梦魂不到南州。
元	王哲	《瑞鹧鸪》	昨朝今日与来朝。饮水无加只自浇。醉后恁铺金藓甲，醒时复采玉芝苗。锦衣公子谈三岛，皂帔佳舞六么。一曲合成玄妙处，白云片片恣飘飘。
元	王吉昌	《金盏子》	保天真。养元神。调和二物东阳酝。循天数，应时辰。抽添谨，起庚申。烹汞蕊，炼铅银。八琼新。雪肌匀。红云匝地香风动。西来客，意精纯。华胥梦，梦游春。归物外，露全身。
元	杨维桢	《澶渊行》	阳城淀，高阳关，边书告急夕五至，皇帝亲至岢岚山。殿前寇相一斗胆，楚蜀谋臣谋可斩。阳光抱珥已开光，床机一发中挞揽。雄谋独断众勿摇，孤注一掷先成枭。跋河不渡势不止，贾勇况有高嫖姚。千羊万犬锐若隼，望见龙光气俱尽。万岁声呼天可汗，擎天一柱惟付准。飞龙使，修载书，鬼母尚执关南图。君不见汉家玉帛赐单于，何尝割地分边隅。却怜艺祖岁帛二十万，不博黑子一万蕃枯颅。
元	马钰	《满庭芳 赞重阳真人出现》	古郡登州，望仙门外，画桥车马难通。重阳师父，对众显家风。预说逢何必坏，经一纪、太守何公。嫌峻，令人拆毁，命匠别兴功。文登重出现，白龟莲上，端坐空中。宰公尼庞虎，得遇真容。忽见回身侧卧，祥云动、复往仙宫。人争画，家家供养，处处总钦崇。
元	许桢	《渔家傲》	众绿如生如羽葆。池光摇漾连汀草。红杏已无春意闹。风致好。水中三屿如三岛。荷叶如钱蒲袅袅。石渠静听泉声小。从此圭塘时检校。停短棹。柳阴高唱渔家傲。
元	马钰	《黄鹤洞中仙 继重阳韵》	拯救扶风活。逗引扶风耍。故遣扶风颠更狂。扶风马。家累扶风舍。业火扶风洒。云鹤扶风跨。这个扶风灵更灵，扶风马。真称扶风也。
宋	释原妙	《偈颂六十七首》	归宗拭却眼睛，二祖安心断臂。云门拶折一足，玄沙上祝下土破脚指。遮一夥随搂搜汉，蚤知有遮船消息，免见血淋满地。
元	方夔	《田家杂兴二首》	两两苍髯笑杖藜，蒨裙儿女隔笆篱。斜阳鸦噪烧钱社，细雨牛眠放牧陂。酒熟十千沽玉瀣，面香三丈卷银丝。客来偶及兴亡事，说与衰翁也自知。
元	王哲	《王更令》	一更初，鼓声傻。槌槌要，敲著心猿意马。细细而、击铮铮，使俱齐擒下。万象森罗空里挂。泼焰焰神辉，惺惺洒洒。明光射入宝瓶宫，早儿。
元	袁易	《南柯子 再用韵》	跌宕骑鲸客，逍遥跨鹤宾。重来休叹旧人民。擘脯倾杯，闲话海扬尘。愧乏双金赠，难酬两玉人。阳台仙女水为神。乞与空斋，孤枕梦行云。
元	姬翼	《青杏儿》	沙暖狎轻鸥。从伊便唤马呼牛。樗材拥肿元无用，臂鸡时夜，轮命驾，江海虚舟。无感亦无求。拈出处、茅靡波流。头头相与吾之耳，风清月白，疏梅瘦竹，都是天游。
元	王冕	《送薜府判之广东》	酾酒临江亦壮哉，别离无奈故徘徊。喜聆乌府文章盛，又见尧天日月开。万里邮传清誉远，百蛮歌动好官来。吟边休说梅花老，不是山中宰相才。
元	刘处玄	《踏云行》	一别三年，重游此地。云庵寂阒忘心意。有时忻则看仙经，自然理达真明异。真乐希夷，道尊德贵。俱损无有忘忧喜。洞天清隐混嚣尘，要登。
元	李齐贤	《巫山一段云 山市晴岚》	远岫螺千点，长溪玉一围。日高山店未开扉。岚翠落残霏。隐隐楼台远，蒙蒙草树微。市桥曾记买鱼归。一望却疑非。
元	马钰	《无调名 次重阳韵》	醉中醒。睡中惊。暗中明。个中平。心开悟，得前程。
元	凌云翰	《风入松 和贝廷琚助教韵》	谁教齿豁更头童。从唤作衰翁。惜花已自因花瘦，况飘零、万点随风。须信人生如梦，休言世事皆空。紫骝嘶过画桥东。犹记尘红。重来绿遍西湖路，消魂是、杜宇声中。经眼倚妆飞燕，伤心照影惊鸿。
元	谢应芳	《沁园春 （原作沁春元，据丁藏精钞本改）无》	借问黄花，过了重阳，如何始开。为客中陶令，逢他初度，尊前杜举，要我相陪。十日秋香，百年晚景，一笑今朝酒莫推。风光好，正凉生沆瀣，净洗氛埃。胸中华岳崔嵬。下笔处、长江滚滚来。且折花簪帽，剧谈清事，引杯看剑，聊适幽怀。健翮低云，修鳞蹭蹬，人道公非百里才。还知否，那黄河清也，白日悠哉。
元	王吉昌	《无俗念 火候不正》	周天火候，要升沉飞伏，无差无错。气运前升穿绛阙，透上九天熏烙。两目难开，终为大患，急急须臾拨。迁延岁月，变成魔境沦落。六神失御猖狂，三尸放荡，五贼俱成恶。要镇炎炎归玉路，深入神宫恢廓。三盗循环，相交水火，锻炼成丹药。驱驰归正，得醇贤圣糟粕。
元	白朴	《【中吕】阳春曲 知几》	知荣知辱牢缄口，谁是谁非暗点头。诗书丛里且淹留。闲袖手，贫煞也风流。今朝有酒今朝醉，且尽樽前樽限杯。回头沧海又尘飞。日月疾，白发故人稀。不因酒困因诗困，常被吟魂恼醉魂。四时风月一闲身。无用人，诗酒乐天真。张良辞汉全身计，范蠡归湖远害机。乐山乐水总相宜。君细推，今古几人知。
元	高道宽	《挂金索》	万万余车，白面一和。调饼圆成，彷似天来大。混沌蒸熟，恰好则一个。顺手拈来，看是谁嚼破。
元	王蒙	《玉山主人书画舫》	乱后重登旧草堂，主人延客晚樽凉。风摇竹影书签乱，花落池波砚水香。离别顿惊年岁改，梦魂愁杀路途长。欲知阮籍何由哭，四海兵戈两鬓霜。
元	王吉昌	《江梅引 神邪》	四肢气散失根芽。作神邪。发空华。异物千般，目下乱如麻。一切圣贤随意现，总变化，都因一念差。不知心病尚强夸。景无涯。事为嘉。特昧玄通，道眼被尘遮。不作真禅成魔境，阴阳隔，看如何炼玉砂。
元	谭处端	《卜算子》	自入玄门户。寂淡清虚做。静里披搜四假身，勘破尘行路。悟上还重悟。得得真闲趣。收住身中无价真，岂逐人情去。
元	长筌子	《莺穿柳》	乘桴默契。便休休倦役，结茅归里。一任貔貅威镇，虎韬熊略，旌麾争起。赳赳成何济。只赢得、玉颜先弊。覆手一场空，过眼繁华虚矣。争似乐然从己。赏花浓上苑，鱼游春水。满泛红潮美。且郁陶襟怀，青门歌吹。醉卧东风里。看隋堤柳摇金蕊。放适簪缨，乱铺苍翠。
元	倪瓒	《奉谢张天民先生》	鸣雁将北归，裴回旧栖处。江湖春水多，欲去仍回顾。稻粱岂余谋，缯缴非所虑。犹为气机使，暄冷逐来去。寥寥天宇宽，彼此同一寓。风萍无定踪，易散聊为聚。君看网中鱼，在疚犹相煦。
元	王冕	《寄申屠佥事》	潇洒樊山老，年来亦可怜。墨庄沉寇垒，琴屋烬烽烟。诗好人能颂，官清子得传。闲身随所寓，不必问归田。
元	王冕	《素梅 三十》	溪谷冰霜春到迟，老夫长夜只吟诗。凭谁说与中朝士？此是江南第一枝。
元	方行	《杨柳词（二首）》	韶华无限暗中消，摇荡春光几万条。却怪晚来风定后，雪花飞满赤栏桥。
元	马钰	《玩丹砂 起慈悲》	马钰常凭佛作为。无为心内起慈悲。寻声救苦做行持。一切女男如父母，见他生死十分危。须当立个上天梯。
元	王哲	《酹江月》	放心坦荡，乐闲闲、应使虫消尸去。清静长施凭雅正，封宝瓶口守护。阐辟双关，非能运转，也得全精固。三阳相见，五神分朗团聚。由此虽寝无眠，颐颜养浩，洁白盈盈数。直待澄鲜方是彻，愈觉真灵开悟。性结成丹，圆光耀赫，决遇明师度。红霞缭绕，恁时迎引归去。
元	王冕	《次古诗韵 其二》	潇洒衡茅下，岁寒同此君。幸遗山水窟，得离虎狼群。有酒怀元亮，无才拟子云。寓形随分已，何用强求闻？
元	元好问	《湘夫人咏》	木兰芙蓉满芳洲，白云飞来北渚游。千秋万岁帝乡远，云来云去空悠悠。秋风秋月沅江渡，波上寒烟引轻素。九疑山高猿夜啼，竹枝无声堕残露。
元	王恽	《浣溪沙 寿周干臣》	十载相期紫禁游。一官谁想客西州。春风闲倚仲宣楼。四海论交真益友，一年好处是中秋。寿波无惜卷金瓯。
元	阿鲁威	《双调 河伯》	激王侯四起冲风，望鱼屋鳞鳞，贝阙珠宫。两驾骖螭，桂旗荷盖，浩荡西东。试回首兮昆仑道中，问江皋兮谁集芙蓉。唤起丰隆，先逐鼋鼍，后驭蛟龙。
元	王哲	《望蓬莱》	未入道，休要执中迷。先且牢擒劣马子，切须缚住耍猿儿。款款做修持。如省悟，勘破女男妻。自在假身常锻炼，逍遥真性得推移。应是上瑶。
元	王哲	《憨郭郎 或问难免憎爱心》	深憎憎愈甚，深爱爱尤多。两般都在意，看如何。他欢如自喜，他病似身。心中成一体，各消磨。
元	王丹桂	《金莲出玉华》	罗庄一境。曲水环山相掩映。地秀人贤。慕道崇真种善缘。邀予至此。供养殷勤心不止。报德无方。惟愿家家福寿昌。
元	王哲	《瑶台月 其中疑有脱误》	修行便要寻捷径。心中长是清净。搜摧妙理，认取元初瞻听。四象内、只用澄鲜，湛湛源流端正。探深奥，观遥。戴三曜，依三圣。功并。仍兼行满，俱凭悟省。玉润金锐光莹。吐彩艳、重重永定。灵明现圆相，一团红映。何虚空、冥香腾辉，在物外、悠悠能整。从来性。本来命。归云路，出山顶。堪庆。蓬莱岛，遣青谨请。
宋	张宪	《玩鞭亭》	畸乌压营营作声，红光紫电围金钲。黄须小龙马上啸，白日饥豺梦里惊。老奴怒掷珊瑚枕，追兵起合疏璃井。巴马东归疾似风，道旁遗烘如水冷。健儿空玩七宝鞭，荆台老姥空谁传。
元	许有壬	《太常引 用同年欧阳原功韵，赠相师陈壶秋》	年来诗笔尚能神。但无柰、旧时贫。天地一闲身。且不在、青云后尘。壶秋眸子，野人心事，相对好敷陈。山酒正清醇。要茅屋、朝朝是春。
元	王冕	《寄徐仲几》	僦得城楼枕卧龙，储无石是英雄。吟诗不愧杜工部，乞米或如颜鲁公。兰省异于霄汉上，草堂却在画堂中。故人相见无多论，笑指松花落晚风。
元	党怀英	《月上海棠 用前人韵 以上五首见中州乐府》	傲霜枝袅团珠蕾。冷香霏、烟雨晚秋意。萧散绕东篱，尚仿佛、见山清气。西风外，梦到斜川栗里。断霞鱼尾明秋水。带三两、飞鸿点烟际。疏林飒秋声，似知人、倦游无味。家何处，落日西山紫翠。
元	邵亨贞	《浪淘沙》	佳丽古神州。画出营邱。龙飞凤舞小瀛洲。一自水流东去后，多少离愁。湖上泛龙舟。歌吹悠悠。翠华黄屋旧曾游。王气消沉遗恨在，烟水空。
元	关汉卿	《【仙吕】一半儿 题情》	银台灯灭篆烟残，独入罗帏淹泪眼。乍孤眠好教人情兴懒。薄设设被儿单，一半儿温和一半儿寒。
宋	赵端行	《少稷赋十二相属诗戏赠》	不用为鼠何数奇，饭牛南山聊自怡。探穴取虎有奇祸，守株伺兔非全痴。文成雕龙成卷轴，画蛇失杯坐添足。走马章台忆旧游，岁月才惊羊胛熟。羊窗要不自猕猴，异无应心日休。白衣苍狗变化见，世事何如牧猪戏。
元	杨维桢	《小临海曲（十首。一名《洞庭曲》）》	海上双雷岛，浑如滟滪堆。乖龙拔山脚，飞渡海门来。
元	丘处机	《黄鹤洞中仙 虢县渭南＊里》	此地风光胜。人物俱相应。水竹深藏数十家，户户知天命。我爱清虚景，策杖寻幽径。每日巡村转一遭，信步闲吟咏。
元	王哲	《捣练子》	水兼火，坎和离。两般消息怎生知。哩，哩。休烧练，莫修持。元来只是这些儿。哩，哩。
元	施可道	《清平乐 题碧梧苍石图 珊瑚网名书题跋卷八》	峡云飞断。锦石秋花岸。犹记尊前情烂漫。脉脉慵移筝雁。碧梧图子谁成。主人以墨为卿。莫道凤枝栖老，西风长寄新声。
元	马钰	《五灵妙仙 赠众道友》	马风重恳告，诸公道友。休迷假、内容堪守。要长久。用真功全在，清心净意，擒猿捉马，休令暂时游走。得无漏。气精神会合，丹砂结就。无中相、自然开口。论无有。这玄玄妙纱，怡然悟解，元来却是，真师暗。
元	王冕	《过扬州》	东南重镇是扬州，分野星辰近斗牛。人物渐分南北早，江淮不改古今流。琼花香委神仙佩，杨柳风闲帝子舟。十里朱帘晴不下，银罂翠管满红楼。
元	陆行直	《清平乐 重题碧梧苍石图候  凄断。人语西风》	来雁。可怜瘦损兰成。此友人张叔夏赠余之作也。余不能记忆，於至治元年仲夏二十四日，戏作碧梧苍石，与冶仙西窗夜坐，因语及此。转瞬二十一载，今卿卿、叔夏皆成故人，恍然如隔世事，遂书於卷首，以记一时之感慨云。季道陆行直题楚天云断。人隔潇湘岸。往事悠悠江水漫。怕听楼前新雁。深闺旧梦还成。梦中独记怜卿。依均相思碎语，夜凉桐叶声声。
元	白朴	《木兰花慢 丙子冬，寄隆兴吕道山左丞。》	忆元龙湖海，樽俎地、笑谈间。尽画烛寒烧，红螺细卷，沉醉更阑。西风数声笳鼓，怅匡庐、山下送征鞍。秋水苹花渐老，晓霜枫叶初丹。滕王高阁倚江干。极目楚天间。想画栋朱帘，朝云南浦，暮雨西山。天涯倦游司马，更几时、携手一凭栏。别后相思何处，月明千里乡关。
元	杨维桢	《樗蒲行》	七十说不合，片谈立封侯。百哉失飞臂，斗酒得凉州。人言遇不遇，不系人劣忧。亡羊与得鹿，等付卢雉投。独不见张公座上三大户，胡为百万一掷成私骰？
元	姬翼	《玉蝴蝶 村居》	外地偏尘远，结茅小隐，事事俱休。脱粟黄齑安分，足可优游。月徘徊、昂簪缓步，风冷淡、悬涕慵收。且淹留。野云归岫，烟水横秋。唯收。随身数物，静巾脱手。细节梳头。钵置囊闲，杖藜百衲外无求。唱哩罗、招来牧竖，相尔汝、取次沙鸥。更何忧。奏刀无疑，不见全牛。
元	马钰	《满庭芳 忍忍忍》	刃下挑心，心头插刃，认来堪作良因。无明降住，有辱不生嗔。忆昔清河公艺，尚垂涕、书此和亲。无争士，常行大善，不敢暂伤神。人猜泥捏塑，逢刀坦坦，遇药申申。便是非不辩，强弱无论。师父重阳教我，消烟火、悟假修真。常忍耐，触来勿竞，端的做仙人。
元	凌云翰	《蝶恋花》	过雨春波浮鸭绿。草阁三间，人住清溪曲。旧种小桃多似竹。乱红遮断松边屋。有客抱琴穿翠麓。隔水呼舟，应是怜幽独。历历武陵如在目。
元	刘敏中	《沁园春 张君周卿将赴济南提刑经历，出示乐》	簿领埃尘，鞍马风沙，逸才未舒。但平安豪宕，黄金易散，高怀洒落，白壁难迂。我问行藏，掀髯一笑，意外功名不用图。南游兴，爱华峰北渚，云海方壶。故园风景非殊。恍六载别来一梦如。想疏篁缺处，多应得笋，新松种后，迤渐成株。归去来兮，东楼南浦，烂醉何妨翠袖扶。明年必，记此时休厌，折简相呼。
元	周砥	《观音岩》	白鹦鹉小穿云幕，碧海波澄浸石扉。一片岩前秋月影，凉风吹上藕丝衣。
元	元好问	《品令 清明夜，梦酒间唱田不伐映竹园啼鸟乐》	西斋向晓。窗影动、人声悄。梦中行处，数枝临水，幽花相照。把酒长歌，犹记竹间啼鸟。风流易老。更常被、闲愁恼。年年春事，大都探得，欢游多少。一夜狂风，又是海棠过了。
元	马钰	《长思仙》	梦轩辕。弃田园。难继夷门孟四元。惟修性月圆。缚心猿。认根源。小小蛇儿俯视鼋。阳纯礼太原。
元	刘敏中	《南乡子 贺于冶泉尚书有子》	千古一高门。不断轩车驷马尘。五色凤毛新照眼，惊人。气压喧啾百鸟群。语笑满堂春。耸壑昂霄看已真。玉唾成时十六七，知君。膝上摩挲。
元	元好问	《阮郎归 独木桥体》	别郎容易见郎难。千山复万山。杨花帘幕晚风间。愁眉澹澹山。光禄塞，雁门关。望夫元有山。当时只合锁雕鞍。山头不放山。
元	王浍	《洞仙歌 赋榛实屏山所录 中州乐府》	圆刚定质，混物非凡类。仁处其中静忘意。任蝶蜂狂绕，燕雀喧争，心君正，惟取清白自治。黄衣从淡泊，此个家风异。偶合阴阳弃神智。怕旁人冷眼，嫌太孤高，尊俎地、聊许松梧同器。待他日、山林不相容，请。
元	杨维桢	《系子词》	车驱驱，邓家孥。长绳系野树，小儿泣呱呱。泣呱呱，父一顾，可奈胡？弟儿在手不可俱。父再顾，眼血枯。行人断绳走匍匍。
元	姬翼	《武陵春》	山鸟唤人归意重，佳处有林泉。茅屋经营三两椽。据分不拈钱。万壑风鸣千嶂月，小有洞中天。石上松间坐与眠。何处觅神仙。
元	辛愿	《临江仙 河山亭留别钦叔裕之 中州乐府》	谁识虎头峰下客，少年有意功名。清朝无路到公卿。萧萧华屋，白发老诸生。邂逅对床逢二妙，挥毫落纸堪惊。他年联背上蓬瀛。春风莲烛影，莫问此时情。
元	刘元	《木兰花慢 和陈思济 洞霄诗集卷九》	问神仙何处，寻溪路，水声寒。此福地灵岩，西南天柱，洞府名山。翠蛟对谁或舞，更岩飞、龙凤骇人看。见说丹成仙去，当年跨鹤乘鸾。浮生贪胜似棋残。一著省时难。便采药眠云，吟风对月，醉酒长安。一任流行坎止，又何须、汩汩利名间。试与林泉相约，几时容我投闲。
元	王哲	《无调名 与丹阳》	栗与芋，芋与栗。两般滋味休教失。性与命，命与性。两般出入通贤圣。都要知。都要知。便是长生固时。休想瑶台并阆苑，六家珍宝出天。
元	杨果	《太常引 送商参政西行 以上二首见元草堂诗余》	一杯聊为送征鞍。落叶满长安。谁料一儒冠。直推上、淮阴将坛。西风旌旄，斜阳草树，雁影入高寒。且放酒肠宽。道蜀道、而今更难。
元	韩奕	《花犯 题步障亭》	海棠开，谁家亭馆，依然旧标致。彩云深处。有半湿青红，画阑雕砌。繁英密蕊重重树。望中迷数里。似蜀锦、张成步障，石家徒僭侈。夜深把银烛高烧，有时更折向、铜瓶斜贮。微风度，朱唇似，迎人笑语。坡老、当年一见，何事在、天涯僧舍底。争似此、安排华屋，长相从富贵。
元	李治	《鹧鸪天 同上》	十丈冰花太一峰。拍浮来赴酒船中。碧筒象鼻秋泉滑，泽国幽香笑卷空。云淡泞，月朦胧。醉乡千里鲤鱼风。冯夷击鼓休惊客，罗袜生尘恐恼。
元	王哲	《王更令》	五更终，鼓声闲，被那人，擂动做成颠倒。金盘内、托出神珠，放霞光万道。窈窈冥冥真个好。从此复通他，当初至宝。如今却归去何方，住。
元	王哲	《如梦令》	九九荣词已彻。谁做姓王名。雅字称知明，道号重阳子别。欢悦。欢悦。一粒金丹永结。
元	吴存	《沁园春 舟中九日次韵》	万里南还，临江一笑，吾道沧洲。算生来骨相，不堪蝉冕，带来分定，只合羊裘。薄酒胜茶，晚餐当肉，六印何如二顷谋。人间事，看蜃楼城郭，蚁穴公侯。舟中此日风流。拚一酌黄花散百忧。甚东篱县令，归田自得，西江工部，恋阙多愁。出处虽殊，襟怀略似，光焰文章万古留。聊记取，待他时话旧，八极神游。
宋	释原妙	《偈颂六十七首》	日正暄，春已暮，落花片片随流去。拄杖枝头一点红，馨香遍界无人顾。
元	王冕	《己丑二月三日大风雨雪 其二》	今年二月气候别，十日大雪寒于冬。民人正坐冻馁苦，燕雀如何意味浓？风俗可知南北早，山河空锁百千重。草堂欲作梅花梦，忽忆南阳有卧龙。
元	马钰	《满庭芳 赠赵雷二先生》	听予叮嘱，休捱饥寒。休执外乐歌欢。休做风狂九伯，谄诈多般。休起无明业火，更休思、名利相干。休心急，也休迷休执，休受人谩。只守平常度日，处无为清静，自是长安。大道冲和真气，全在心闲。欲要性停命住，万缘消、自结金丹。神光灿，定将来，云步仙坛。
元	王哲	《甘草子》	尘所不肯修行，个个贪欢聚。转转恋荣华，怎肯将心悟。直待阴公教来取。便急与相随去。早被儿孙送归土。金玉谁为主。
元	邵亨贞	《菩萨蛮 苏小小像》	钱唐回首春狼藉。湖山依旧横金碧。何处是儿家。粉墙杨柳斜。佳期难暗卜。檀板传心曲。随意带宜男。就中应未堪。
元	马钰	《踏云行 三十首  赠曹仙、甘仙、张仙同居烟》	两县三仙，一心同处。遁相传授玄玄语。水云溪畔乐逍遥，烟霞洞里忘思虑。炼汞烹铅，调龙引虎。静中结正三田主。功成跨鹤去朝元初大罗。
元	梁寅	《宴清都 端午》	带恨湘江水。无柰远、楚云天际千里。灵均一去，芳荪翠减，香篱青死。龙舟鼍鼓声沸。叹旧俗、空夸水戏。乐少年、越女吴姬，王孙公子。曾记南浦芙蓉，东湖杨柳，斜日歌吹。彩舟载酒，纶巾挥扇，胜友同醉。而今白头蓬卷。但谙惯、独醒滋味。好只把、兰佩荷衣，从今料理。
元	倪瓒	《次韵陈维允姑苏钱塘怀古》	酿酒剑池水，玉壶清若无。挥杯送落月，山鬼共歌呼。松间灯如漆，白骨漫寒芜。
元	元好问	《出都》	汉宫曾动伯鸾歌，事去英雄可奈何！但见觚棱上金爵，岂知荆棘卧铜驼？神仙不到秋风客，富贵空悲春梦婆。行过芦沟重回首，凤城平日五云多。
元	马钰	《黄鹤洞中仙 继重阳韵》	火院须当远。尘事难为染。因遇风仙弃冤亲，做个投真马，得得超彼岸。即达逍遥岸。炼气如素练。专下工夫分假真，做个惺惺马。悟道何愁。
宋	释原妙	《偈颂六十七首》	五湖春色十分肥，正是功圆果满时。玉蝶穿花零碎锦，黄莺掷柳乱垂丝。灵云打失娘生眼，备老重添八字眉。无限水边林下客，谩将竹杖度须弥。
元	吴景奎	《糖多令 雪》	春近柳依依。天台客未归。任东阳、减却腰围。手梅花吟未了，惊眼底，雪花飞。相对两忘机。青山陡觉非。想鹅池、夜令难违。谁道子猷豪富甚，银箬笠，玉蓑衣。
元	沈禧	《风入松 渔隐》	绿蓑新制把渔竿。摆脱旧衣冠。房租去住无拘系，朝吴楚、暮宿湘湍。且躲是非荣辱，不愁雨暑风寒。得鱼沽酒任盘桓。但觉醉乡宽。姓名不落时人耳，对清风、明月团。踪迹长依云水，梦魂只绕江千。
元	马钰	《桃源忆故人 赠李四官》	闲思今古回头底。是非功成名遂。往往事无如意。猛悟寻归计。超然拂袖无家累。物外行功积累。博得圣贤欢喜。蓬岛安排你。
元	邵亨贞	《江城梅花引 己卯除夕》	灯前儿女小团。岁将阑。夜将残。一度逢春，一度减朱颜。明日东风三十二，又添得，二毛侵，鬓底斑。世问世间行路难。身世闲。天地宽。往事往事恨未了，长恨儒冠。爆竹声中，春又到柴关。一任黄尘门外扰，且留取，旧梅花，独自看。
元	李俊明	《谒金门 忆梅》	多少恨。不见旧时风韵。浪蕊浮花都懒问。江头春有信。夸甚寿阳妆镜。说甚扬州诗兴。云破月来堪弄影。世间无此景。
元	元好问	《山居杂诗》	树合秋声满，村荒莫景闲。虹收仍白雨，云动忽青山。
元	韩奕	《春望次韵》	春城柳色几家连，厨舍多时似禁烟。处处绿芜生夜雨，村村白水落平田。花稀野圃东风外，人远江天去雁边。尽日百花洲上路，往来惟有一渔船。
元	王恽	《木兰花慢 居庸怀古》	壮铁峡，谁设险，劈苍岑。拥万里风烟，一栓横锁，形胜雄沉。汉王阳，忆当年、叱驭走。半夜邮亭索酒，平明燕市长吟。追思往事不堪寻。山色古犹今。甚三十年来，青云垂翅，素发。投闲却教应聘，笑委身、从事老难任。立遍西风残照，山光翠满疏林。
元	张昱	《赠寓客还瓜州》	把酒临风听棹声，河边官柳绿相迎。几潮路到瓜州渡，隔岸山连铁瓮城。月色夜留江叟笛，花枝春覆寺楼筝。赠行不用歌《杨柳》，此日还家足太平。
元	王恽	《喜迁莺 已丑秋八月二十六日，雨中饮贾方叔》	然，为之赏音。刘因求乐府于予，遂赋此，且道坐客醉语秋怀谁写，听一声金缕，同倾芳酒。娇啭林莺，圆累珠串，春在碧罗云袖。宫中磬簧齐发，字外五音何浏。坐闲友。道江南风月，此声无有。回首。伤离久。三叠阳关，不到青青柳。得意石州，片帆云影，翻动海山明秀。风流故家未减，自笑杜陵衰叟。再相。卷中人正好，崔徽消瘦。
元	阿鲁威	《双调 湘君》	问湘君何处翱游，怎弭节江皋，江水东流。薜荔芙蓉，涔阳极浦，杜若芳洲。驾飞龙兮兰旌蕙绸，君不行兮河故夷犹。玉佩谁留，步马椒丘，忍别灵修。
元	唐桂芳	《南乡子 送李仲先还集庆 词综卷三十六》	社雨燕交飞。不解行人有别离。明月凤凰台上酒，堪思。天阔云昏海树低。风正一帆迟。帘卷芙蓉江上移。去去霜台消息近，谁知。满眼江山。
元	马钰	《黄河清 继重阳韵》	师父专专封闭户，非干固济云洞。亦非夸，能受三冬饥冻。为我遇顽恋俗，用机化、玄言必中。等待子自悟知其愚，舍家物外拿弄。怡然顿觉元初，捐尘累，便烹铅更烹汞。於澄湛中，保养神珠为贡。直待功成行满，恁时节、携云跨凤。赴蓬莱岛，仙童远远来迎。
元	丁鹤年	《赠相者姜奉先（宋忠臣姜才之孙。以下江浙避》	德祐忠臣好孙子，烂烂目光岩电紫。人间富贵等浮云，琐琐何须挂唇齿。滟滪险，蜀道难，曳裾旁人多厚颜。留取乾坤双老眼，夕阳牛背看青山。
元	元好问	《鹊桥仙 乙未三月，冠氏紫微观桃符上，开花》	亦当却一春耶，因取此意作此以自喻云槐根梦觉，瓜田岁暮，白发新来无数。长安迁客望朱崖，未唤得、烟霄失路。西州芍药，南州琼树，香满云窗月户。蒺藜沙上野花开，也算却。
元	张可久	《木兰花慢 德清县圃爱山亭》	就岩阿深处，结层屋，上空蒙。喜着屐穿花，卷帘看雨，拄笏临风。玲珑。夏云一片，隔篱芭、独立舞仙风。黄鹂个个，阴森绿树重重。吟翁。无日不诗筒。杯酒尽从容。更罅石盘梅，阳坡护笋，曲坞移松。芙蓉。古台直上，倚高寒、长啸月明中。谁信扁舟苕，得游阆苑崆峒。
元	侯善渊	《望远行》	太玄妙诀。悟来不须言说。心地豁然开觉。清凉内通彻。透五蕴山头，现出霜天皓月。照千古分明，无圆缺。赤子琳宫歇。敏把丹枝折。玩长春景界洞鉴离生灭。向无阴树下，独坐逍遥静绝。听无弦曲调，於中别。
元	张翥	《鹊桥仙 予生丁亥岁戊戌岁初度，亦戊子日，》	曰，考仲举本传卒於至正二十八年戊申，年八十二，是生於至元二十四年丁亥也。而戊戌为七十二岁，与词中称五十八年不合，疑戊戌为甲申之误生朝戊子。今朝戊子。五十八年还是。头童齿豁可怜人，也召入、词林修史。前生偶尔。后生偶尔。但喜心头无事。从来不解学神仙，怎会得。
元	元好问	《朝中措》	帘旌烘日绣波翻。霜晓试轻寒。高宴黄堂初启，云外列仙班。昼明丽锦，香浮宝鸭，身在蓬山。三见扬尘沧海，春风一笑人间。
元	周巽	《江南弄》	炎光炽。枕簟凉如水。芰荷覆沼双鸳戏。香飘水阁藕花开。帘上金钩燕子回。霄露清尘临上苑，朝云暮雨过阳台。过阳台。别神女。思君心如。
元	欧阳玄	《渔家傲》	十二月都人供暖。宫中障面霜风猎。甲第藏钩环侍妾。红袖。笑歌声送金蕉叶。倦客玉堂寒正怯。晓洮金井冰生鬣。冻合灶觚一碟。吴霜镊。换年懒写宜春帖。
元	周权	《接竹引泉》	苍润隐石脉，幽源迸山椒。连筒入云窦，势接河汉遥。引兹一线秋，高下穿林梢。联络袅相拄，旋折不辞劳。挽之归我庐，晴雨注屋茅。乍窒或细细，久续俄嘈嘈。空阶落琴筑，虚瓮鸣钧韶。盥浥足自洁，心迹良已超。固无鼎釜珍，颇煮溪涧毛。未能学许由，厌喧解风瓢。
元	王恽	《水龙吟 赋秋日红梨花》	纤苞淡贮幽香，玲珑轩锁秋阳丽。仙根借暖，定应不待，荆王翠被。潇洒轻盈，玉容浑是，金茎露气。甚西风宛胜，东兰暮雨，空点缀，真妃泪。谁遣司故来相慰。燕几螺屏，一枝披拂，绣帘风细。约洗妆快泻，玉瓶芳酒，枕秋蟾醉。
元	马钰	《＊心香 赠张刘二都料》	奉劝清河，酷告彭城。暨诸公、休苦劳神。速离火院，早出迷津。纵水云游，归物外，作闲人。端的修行，洗涤心尘。以云朋、霞友为亲。研穷久视，讲论长生。便悟玄玄，通妙妙，得真真。
元	尹志平	《减字木兰花 西山作》	修真近俗。初地难当心境熟。近俗修真。谁是居尘不染尘。林泉恣兴。便是修真无可证。恣兴林泉。且做逍遥陆地仙。
元	李道纯	《满江红 赞谁庵殷管辖》	谁是庵儿，阿谁在、庵中撑柱。看饥来吃饭，谁知甘苦。角徵宫商谁解听，青黄皂白谁能睹。向平常、日用应酬人，谁区处。是谁行，是谁举。是谁默，是谁语。这些儿透得，便知宾主。外面形躯谁做造，里头门户谁来去。造无为、毕竟住谁庵，朱陵府。
元	谢应芳	《卢□□尹宜兴秩满以兵乱久寓无锡今知昆山州》	我思阳羡茶，初生如粟粒。州人岁入贡，雷霆未惊蛰。天荒地老今十年，春归又闻啼杜鹃。山中灵草化榛棘，白蛇何处藏蜿蜒。玉川先生一寸铁，欲刳妖蟆救明月。丹霄路断肝肠热，还忆茶瓯饮冰雪。我思惠山泉，泠然响鸣琴。瓶罂走千里，煮茗清人心。向来劫火炎锡谷，神焦鬼烂猿猱哭。池边橢石亦灰飞，此水依然泻寒玉。若人饮泉五六年，一襟清气清于泉。好为吴侬洗烦热，乘风归报蓬莱仙。
元	丘处机	《好离乡》	乱草独弯。鼓腹高歌自在闲。一枕游仙清梦断，怡颜。笑傲声喧碧嶂间。日午启柴关。雀跃徘徊望远山。山下有人来问道，知难。雀跃无言。
元	杨维桢	《雌雄曲》	妾夫晓出塞，妾夜驰孤忠。誓作干将剑，一死双雌雄。
元	丘处机	《悟南柯 景金本注云，三首本名南柯子  西虢》	白露三秋尽，清霜十月初。群花零落共萧疏。唯有重阳，嘉景独魁梧。烂漫真堪爱，馨香不可辜。人人皆插满头敷。试问乔公，簪著一枝无。
元	许有壬	《太常引 斡克庄杜德常寓所二松可爱，醉中赋》	二松如盖偃中庭。向朱夏、作秋声。摇影动疏棂。掩映得、苔痕转青。西清博士，西台御史，相对又双清。咫尺到蓬瀛。休认作、蓝田县丞。
元	侯善渊	《杨柳枝》	顿识圆明象易冲。妙无穷。祥烟飞入玉清宫。月临空。物性自然纯古道，与谁同。杨柳枝插宝瓶中。好家风。
元	李齐贤	《巫山一段云 北山烟雨》	万壑烟光动，千林雨气通。五冠西畔九龙东。水墨古屏风。岩树浓凝翠，溪花乱泛红。断虹残照有无中。一鸟没长空。
元	谢应芳	《至正丁酉冬昆山顾仲瑛会客芝云堂适时贵自海》	赤眉横行食人肉，逃我昆山采黄独。上书不伏光范门，忍饥宁负将军腹。玉山燕客客满堂，黄柑新带永嘉霜。分金四座炫人眼，漱玉三咽清诗肠。山中椰瓢大如斗，吴姬擘来荐春酒。酒酣遥指洞庭山，为问木奴曾贡不。频年两浙阅兵戈，黄甘陆吉不相过。此时共食此佳果，胡不取醉花前歌。愿言海内无征战，汉廷还有传柑宴。白发吴侬能上天，野芹亦献蓬莱殿。
元	阿鲁威	《落梅风》	千年调，一旦空，惟有纸钱灰晚风送。尽蜀鹃啼血烟树中，唤不回一场春梦。
元	梁寅	《苏幕遮 秋旱喜雨》	白萍乾，红蓼悴，日减溪流，尘拥浑如雾。一日云凝千嶂雨。黄叶潇潇，却又添新翠。垦蒿烟，耕草露。种麦栽菘，生计那嫌暮。预羡登高欢会阻。门掩黄花，也自多幽趣。
元	杨维桢	《剑客篇》	昨夜征西去，西兵尽倒戈。丈夫学剑术，何用效荆轲。
元	王冕	《寄王秋泉》	尺书不寄海天遥，两见春风换柳条。台阁竞瞻官济济，山林谁问萧萧？月明故国人情别，花落江城客思饶。记得旧时携手处，酒酣曾过饮虹桥。
元	郑元祐	《和萨天锡留别张贞居寄倪元镇》	梁溪岁莫若为情，溪上梅花待晓晴。径雪冷埋山履齿，檐冰夜堕石床声。《内篇》携向松根读，如意持将竹里行。短晷何能理幽事？南窗剪烛话寒更。
元	杨维桢	《感时一首》	壮志凌云气食牛，少年何事苦淹留？狂歌鸣凤聊自慰，旧学屠龙良已休。台阁故人俱屏迹，闾阎小子尽封侯。愁来按剑南楼坐，寥落江山万里愁。
元	杨维桢	《签铿词》	殷有贤大夫，黄发眉双白。男女欲不绝，饮食谷不辟。四十九室家，五十二嗣息。岂是山泽癯，咽漱炼精魄。广成云道本自然，有人得之同寿域。君不见孔子窃比我彭，老彭之寿称以德。
元	张宪	《赠西僧》	西离五印度，东渡独绳桥。海若擎双足，天花上七条。胡经函贝叶，饭钵系椰瓢。回首流沙路，程途十万遥。
元	王冕	《偶成 其三》	山郭方迎五日春，飞飞风雪欲愁人。老年作客殊无策，适兴吟诗似有神。溪上梅花谁可共？天涯鸥鸟漫相亲。酒阑细看柴桑论，始觉桃源不避秦。
元	何中	《知非堂夜坐》	前池荷叶深，微凉坐来爽。人归一犬吠，月上百虫响。余非洽隐沦，隙地成偃仰。林端斗柄斜，抚心独凄怆。
元	倪瓒	《太常引 伤逝》	门前杨柳密藏鸦。春事到桐花。敲火试新茶。想月、云衣故家。苔生雨馆，尘凝锦瑟，寂寞听鸣蛙。芳草际天涯。蝶栩栩、春晖梦华。
元	杨维桢	《白头吟》	长夜白头吟，新丝理故琴。莫将一日意，误结百年心。
元	尹志平	《凤栖梧 和碧虚坦词》	至道幽微何处究。妄想邪思，便是魔人兽。欲要三田苗长秀。真常真静真无朽。五气朝元真一凑。万语千言，须候阴消六。今古迷人观不透。
元	冯子振	《鹦鹉曲 城南秋思》	新凉时节城南住。灯火诵鲁国尼父。到秋来宋玉生悲，不赋高唐云雨。一声声只在芭蕉，断送别离人去。甚河桥柳树全疏，恨正在长亭短处。
元	李齐贤	《巫山一段云 西江风雪》	雪压江边屋，风鸣浦口樯。时登草阁挂南窗。云海杳茫茫。斫脍银丝细，开尊绿蚁香。高歌一曲礼成江。肠断贺头网。
元	曹伯启	《鹧鸪天 寄翟德温》	六度他乡指月牙。旅怀无日不思家。归来漫读苏秦传，愁比他乡日更加。贫活计，拙生涯。几人曾爱屋头鸦。一襟朱墨才经，土锉重亲两部。
元	杨维桢	《买妾言》	买妾千黄金，许身不许心。使君闻有妇，夜夜白头吟。
元	谭处端	《长思仙》	金要多。银要多。奴马田园苦要多。临行孽更多。贫如何。富如何。万事无心只恁何。将来奈我何。
元	丘处机	《望江南 鸣鹤馀音卷之二》	山中好，秋景不凄凉。白酒黄鸡新稻熟，紫茱金菊有清香。橘绿满林霜。凉月白，松桧郁苍苍。但见村翁歌贺社，不闻丁壮在门傍。一醉又何。
元	刘秉忠	《永遇乐》	山谷家风，萧原作潇，据抄本改闲情味，只君能识。会友论文，哦诗遣兴，此乐谁消得。壶中天地，目前今古，今日还明日。似南华蝶梦醒来，秋雨数声残滴。诗书有味，功名应小，云散碧空幽寂。北海洪尊，南山佳气，清赏今犹昔。一天明月，几行征鹰，楼上有人横笛。想醉中、八表神游，不劳凤翼。
元	程文海	《扫花游 寄赠西  赴台都事》	别离况味，叹自古难禁，最关情处。暮帘卷雨。念征衣乍拂，故人良苦。见说麻姑，也怕方平节斧。正凝伫。又报道待回，天上官府。谁与传尺素。想玉简频催，彩云难驻。中台独步。便金门迤逦，近连沙路。野鹤江楼，为嘱仙翁记取。耿无语。倚山亭、黯然平楚。
元	张翥	《江城梅花引 九日杏梅同开，汪国才折以请赋》	玉儿睡起帕蒙头。更娇柔。见郎羞。缟袂仙人，一笑艳明眸。粉瘦红憨春梦断，画阑畔，对西风，忆旧游。忆君恨君思悠悠。怕凄凉，不耐秋。艳绝韵绝香更绝，特地风流。宜与云鬟双插倚妆楼。月又渐低霜渐冷，花似雪，满苍苔，总是愁。
元	张翥	《声声慢 扬州筝工沈生弹虞学士深远溪沙，求》	金銮学士，天上归来、闭兰舟小驻芜城。供奉新词，几度惯赋鸣筝。相逢沉郎绝艺，为尊前、细写余情。问何似，似秦关雁度，楚树蝉鸣。我亦从来多感，但登山临水，慷慨愁生。一曲哀弹，只遣髯变魂惊。行期买花载酒，趁秋高、月明风清。须尽醉，听江头、肠断数声。
元	王冕	《樊笼雀》	野雀不向山林宿，如何却傍人家屋？山林怕遭罗纲围，人家又恐人驱逐。饮啄频惊殊不足，辛苦营巢随养育。昨日雨狂风拔木，人家屋倒巢亦覆。雄悲雌泣无所施，堕地最苦黄口儿。黄口羽湿不会飞，啾啾草底啼渴饥。雄雌啄哺稍觉长，无故又被樊笼羁。雄雌劬劬绕笼飞，啄哺不异居巢时，但恨不得身相依。我感此情子细推，人之与物初无违。安得开笼而纵之？山林朝市俱无疑。
元	马钰	《炼丹砂》	天水云庵。远胜精蓝。云朋霞友日常参。恰似栽松招引鹤，岂是贪婪。若肯悟清谈。管有香甘。田园分付与儿男。欲住蓬瀛先改作，落魄婪。
元	郑元祐	《寄金山普衲》	金鳌背上郁蓝天，长有神龙卫法筵。午夜江声推月上，浪花如雪寺门前。
元	马钰	《养家苦》	修行易，断情难。始初分解最艰难。譬无常，破尽难。心开悟，没疑难。觉从前事养家难。学神仙，有甚难。
元	侯善渊	《益寿美金花》	瞽之善听。一清聪通惠性。聋者能惺。两点精神入宝瓶。返邪归正。有似高空悬玉镜。鉴照分明。始信金丹一日成。
元	邵亨贞	《泖滨见荷花（二首）》	每爱西湖六月凉，水花风动画船香。碧筒行酒从容醉，红锦游帷次第张。月殿承恩沾沆瀣，星槎流影下陂塘。江南秋冷红衣落，离立西风旧恨长。
元	尹志平	《西江月 秋阳观作》	我爱秋阳地僻，松岩来往人稀。不劳打坐自忘机。兀兀陶陶似醉。坐上有山有水，心间无是无非。朝朝常见白云飞。可以留连适意。
元	许有壬	《鹊桥仙 寿可聪山平章》	胶身名爵。醉心糟粕。正可束之高阁。庙堂谁信是行窝，更高似、尧夫一着。胸中磅礴。眼前寥廓。与物元无城郭。自从席末挹春风，觉二十。
元	吴镇	《渔父 临荆浩渔父图十六首》	洞庭湖上晚风生。风触湖心一叶横。兰棹稳，草衣轻。只钓鲈鱼不钓。
元	刘处玄	《惜黄花》	天元将尽。去年挂尽。这世梦冤亲，何时是尽。三寸不来休，却变骷髅尽。到如斯，俗念心尽。道灵真无尽。忘机业尽。觉万慧千通，顿然明尽。外貌似憨痴，吟笑风灯尽。乐无极，任他物尽。
元	杨维桢	《览古四十二首  其二十九》	韩信卜母地，旁置万人庐。郭公卜邻水，长洲偶成墟。千秋杨子窆，投弃同江鱼。裸发何为者，厌魅开遽条。孰借神丁火，焚却青囊书。
元	黄清老	《福山庵》	晨光海上来，云气升万壑。鸡鸣落花中，残钟度城郭。庵僧戴星出，我自饭藜藿。宁知天地心，但有山水乐。书灯夜摇动，雾气侵几阁。开扉得新月，欲掩见栖雀。烟霞暂相违，笔砚庶有托。但留松间雪，付与双白鹤。庭柯换故叶，林竹脱新箨。何日芝草开，拏舟赴前约。
元	刘志渊	《大江东去》	人生最贵，禀五行真气，千灵夙赋。首足方圆天地肖，反被阴阳陶铸。秋月春花，昨朝今日，断送红颜去。前程路险，到时手足无措。算来除却一身，轻肥青紫，总是闲家具。好把中间心裂碎，静里调和龙虎。孕出灵珍，天光内发，变作明珠库。外融空界，卓然独纵霞步。
元	王恽	《＊山溪》	冰姿绰约，翠袖翻青露。林下谢夫人，依然是、故家风度。搔头玉重，云髻不胜寒，绣帘疏，凉月细，一点香来处。清标一插、脉脉秋如许。无语对西风，恍当年、六朝琼树。幽窗深锁，莫厌惜娉娉，瑶台路，藐姑仙，恐跨青鸾去。
元	王蒙	《闲适二首》	绿杨堪系五湖舟，袖拂东风上小楼。晴树远浮青嶂出，春江晓带白云流。古今我爱陶元亮，乡里人称马少游。不负平生一杯酒，相逢花下醉时休。
元	王恽	《浣溪沙 内黄道中》	风柳婆娑半亩阴。两枝巧与道相邻。树头幽鸟似知音。马上行人思困睡，天边赤日欲流金。解鞍休惜濯烦襟。
元	李献能	《春草碧》	紫箫吹破黄州月。簌簌小梅花，飘香雪。寂寞花底风鬟，颜色如花、命如叶。千里兵尘、凌波袜。心事鉴影鸾孤，筝弦雁绝。旧时雪堂人，今华发。断肠金缕新声，杯深不觉琉璃滑。醉梦绕南云，花上蝶。
元	刘秉忠	《小重山》	晓起清愁酒盎空。清愁缘底事、别离中。登临无地与君同。青山色，山外更重重。落尽海棠红。蔷薇新破萼、露华浓。牡丹芳信一帘风。寻幽梦，曾到小园东。
元	张雨	《宴山亭 赋杨梅》	鹤顶朱圆，丰肌粟聚，宝叶揉蓝初洗。亲翦翠柯，远赠筠笼，脉脉红泉流齿。骨换丹砂，笑尚带、儒酸风味。谁记。曾问谱西泠，绿阴青子。君家几度尊前，摘天上繁星，伴人同醉。纤手素盘，历乱殷红，浮沉半壶脂水。珍果同时，惟醉写、来禽青李。争似。为越女、吴姬染指。
元	朱唏颜	《声声慢 赋柑花》	微露，熏骨浓芳，清暑绝点珠玑。不梦风寒，繁艳自有冰肌。尽任蛮烟瘴雨，向炎州、偷换朱衣。情缘短，绝无芳梦，飞度江。犹托传来纤手，蔼香名三日，赏遍吴姬。纵使馨儿妖丽，谁与心期。伤情坠楼恩重，忍尘沙、玉珠遗。余韵在，返清魂、环佩夜归。
宋	释原妙	《偈颂六十七首》	千疑万疑，只是一疑。若能决此一疑，免教节上生枝。
元	张翥	《浪淘沙 临川文昌楼望月》	醉胆望秋寒。星斗阑干。小窗人影月明间。客里不知归是梦，只在吴山。行路自来难。长铗休弹。黄尘到底儒冠。一片白鸥湖上水，闲了渔。
元	周权	《沁园春》	笑此山人，抛却白云，又来玉京。忆太华黄河，曾观钜丽，轻衫短帽，只恁飘零。鸥鹭洲边，杉萝溪上，尽可渔樵混姓名。瓶无粟，有西山芝熟，南涧芹生。底须役役劳形。但方寸宽闲百念轻。况末路逢人，眼应多白，东风吹我，鬓已难青。酒浪翻杯，剑霜闪袖，磊块频浇未肯平。何妨去，借相牛经读，料理归耕。
元	姬翼	《太常引》	非僧非俗不求仙。茅屋两三椽。白石与清泉。更谁问、桃源洞天。一炉香火，一瓯春雪，浇灌净三田。闲想谷神篇。忽不觉、松梢月圆。
宋	释原妙	《山中四威仪供佛鉴师翁韵》	山中坐，静看空花堕。问何为，待结团栾果。
元	马钰	《西楼月 勉道友》	闲行闲坐闲眠。养丹田。常把东西南北，合和煎。处玄妙。波中燎。用抽添。五彩霞光覆载，一胎仙。
元	马钰	《清心镜 咏三教门人》	九阳数，尽通彻。三教门人，乍离巢穴。探春时、幸得相逢，别是般欢悦。也无言，也无说。执手大笑，无休无歇。觉身心，不似寒山，这性。
元	陶宗仪	《露华 赋碧桃，用南湖韵》	武陵夜寂。记露影璇空，一笑曾识。素脸晕铅，巧把黛螺轻幂。莫是歌渡烟江，浣却旧家颜色。还又讶，深宫绀袖，唾花犹湿。问他阿母消息。甚落莫梨云，青鸟难觅。不比锦红轻薄，容易狼籍。嫩绿护出溪头，谁顾采香仙客。春晚也，频温玉笙是得。
元	许有壬	《渔家傲》	露洗璇穹青杳杳。年光红入滩头蓼。翠盖撑烟吹半倒。霜信早。一寒影磨清晓。早是轩扉尘不到。好山更与供登眺。酒债渐多诗债少。翻水调。西风几叠渔家傲。
元	赵孟＊	《蝶恋花》	侬是江南游冶子。鸟帽青鞋，行乐东风里。落尽杨花春满地。萋萋芳草愁千里。扶上兰舟人欲醉。日暮青山，相映双蛾翠。万顷湖光歌扇底。
元	王＊	《挂金索》	三更鸡叫，冬至阳初动。取坎填离，直向泥丸送。火运周天，炉内铅投汞。九转丹成，白雪飞仙洞。
元	倪瓒	《江城子》	满城风雨近重阳。湿秋光。暗横塘。萧瑟汀蒲，岸柳送凄凉。亲旧登高前日梦，松菊径，也应荒。堪将何物比愁长。绿泱泱。绕秋江。流到天涯，盘屈九回肠。烟外青萍飞白鸟，归路阻，思微茫。
元	顾瑛	《金粟影》	金梯万丈手可攀，居然梦落清虚府。庭中捣药玉兔愁，树下乘鸾素娥舞。
元	王处一	《行香子》	做修行，须体究。把握灵源，莫遣丹砂漏。此个功夫世罕有。内得神全，外得身长寿。辨冲和，明交媾。玉液琼浆，吞咽三光秀。上下循环通九九。撞过天门，永作烟霞友。
元	朱唏颜	《渡江云 题郑天趣三湘集》	渺寒云万里，孤载雪，逐雁渡三湘。倦游频选胜，抚剑延平，贳酒过滕王。清泉自酹，秋草合、贾传祠荒。算都是、伤心吊古，和月贮吟囊。难忘。云边梅屋，雨底荪房。料裁云缝雾，应自有、知心老妪，相与平章。澧兰沅芷曾亲撷，返醒魂、犹带骚香。看未足，渔歌又起沧浪。
元	王逢	《挛跛中杂兴（二首）》	风物疏清尘事稠，才难殊叹古时流。草《玄》不效龙蛇日，掺鼓空催雀鼠秋。病有过家期已晚，官无抢地拜应休。星轺度驿岚州使，喜说儒衣仗节游。后承林准叔平枉问。
元	张野	《满江红 和吴此民送春韵》	九十韶光，惊又见、刺桐花落。春去也、愁人情绪，不禁离索。桃霏霏红雨暗，柳堤漠漠香绵薄。恨东风、一夜太无情，都吹却。功名念，平生错。尘土梦，今朝觉。有一尊分甚，圣清贤浊。听我高歌如不饮，何人绿鬓长如昨。况东君，动是再相逢，轻年约。
元	程文海	《临江仙 寿崔中丞四月十日》	永日绿阴庭院静，最怜紫燕翩翩。旧巢已堕不堪粘。主人情爱重，亲手卷珠帘。恰则五龙同浴佛，崧高又报生贤。殷勤深意请谁传。呢喃如对语，富贵出长年。
元	王哲	《绿头鸭》	叹平生，景光奔走万。得名牵。休空劳攘，不须频苦孜煎。这荣耀、趁时显现，似风烛终勿牢坚。走玉常催，飞金每促，更兼愁恼紧缠绵。睹浮世、推来暂处，四序换流年。齐捐舍、争如善根，结取良缘。慧刀开、劈回猛烈智锋举、刺转自家声、能调雅趣，旧奇韵、堪应斯弦。认取元初，搜寻本有，幽微密妙总投玄。得归一、长春景致，还也任如然。无来去、蓬莱岛中，做个神仙。
元	鲜于枢	《鹊桥仙 珊瑚网法书题跋卷九》	青天无数。白天无数。绿水绕湾无数。灞陵桥上望西川，动不动、八千里路。来时春暮。去时秋暮。归去又还春暮。人生七十古来稀，好相看。
元	王哲	《小重山》	一个麻囊一个瓢。我咱三口子，过清朝。饥来长采玉芝苗。克肠腹，水向火中烧。舞袖拂风飘。青鸾前引路，蹑云梢。蓬莱须访旧王乔。重相约，同共上丹霄。
元	柯九思	《退直赠月》	西华门外玉骢骄，新赐罗衣退晚朝。绣枕魂清疏雨暮，海棠银烛度春宵。
元	山主	《临江仙》	南洋海岛观音住，清凉迥出尘寰。迢迢幽邈隔关山。潺潺急溜，无路见慈颜。月照漫漫生瑞彩，风吹浩浩波旋。洪流千里远人间。浪漂云际，
元	李俊明	《瑞鹤仙 弟李经略生朝》	晓窗寒气峭。问小槽滴後，真珠多少。博山寿烟袅。向百花头上，梅花开了。金尊频倒。甚坐间、犹恨杯小。记去年今日，大家同庆，太平佳兆。堪笑。浮云世事，流水生涯，南柯梦觉。风光正好。欲退时、何似闻早。把俗缘抛尽，逍遥林下，青松长伴难老。与鹤鸣立个家风，作千年调。
元	王国器	《菩萨蛮 题黄子久溪山雨意图》	青山不趁江流去。数点翠收林际雨。渔屋远模糊。烟村半有无。大痴飞醉墨。秋与天争碧。净洗绮罗尘。一巢栖乱云。
元	李俊明	《西江月 答亚之》	漠漠烟生碧树，溶溶水满芳溪。东风吹湿落花泥。忙杀营巢燕子。百字诗惭我寄，一壶酒望君携。休将闲事等闲提。且把眉头放起。
元	萨都剌	《彭城杂咏》	雪白杨花扑马头，行人春尽过徐州。夜深一片城头月，曾照张家燕子楼。
元	姬翼	《蓦山溪》	蹉跎十载，养就真无赖。事事不萦心，更绝尽、凡情世态。将迎冷淡，度日且闲闲，翻着袜，到穿衣，一任人憎爱。铸就三尺，龙泉快。气焰彻天庭，又不见、全牛可解。踟蹰四顾，不敢等闲看，随身带，密封缄，
元	何中	《雨后晚行》	栖鸟黄昏后，归牛苍莽间。水明疑有月，烟淡欲无山。幽谷元非隐，高人自喜闲。徘徊不能去，莎碧更荒湾。
元	韩奕	《柳梢青》	过了清明。江郭外，云淡烟轻。几家台沼，萍芜自绿，残柳还青。何人楼外吹笙。彷佛、梨园旧声。唤起闲愁，暗思往事，老去忘情。
元	杨维桢	《题子昂五花马图》	赵公马癖如邓公，曾骑赐马真龙骢。沤波亭上风日静，想像天厩图真龙。乌云满身云满足，紫焰珠光夺双目。九花风细虬欲飞，五色波清锦初浴。只今买骨黄金台，圉家豢牧皆驽材。将军临阵托生死，照陵石马空遗哀。此图年深神亦化，后来何人夸笔亚。不见真龙空见画，犹得千金索高价。
元	郯韶	《虎丘》	春草青青绕阖庐，山深石径转崎岖。空闻落日腾金虎，无复三泉掞玉凫。陆羽井深春雨歇，生公石在白云孤。伤心莫问鱼肠剑，怨逐秋声上辘轳。
元	韩奕	《寄素庵》	相逢白首乐新知，独对青春动远思。风雨空城花落后，池塘芳草燕来时。生前只有衔杯好，老去空成览镜悲。怅望孤帆斜日影，沧江犹负白鸥期。
元	王哲	《得道阳》	六月纯阳尽入庄。阴魔赶退出街坊。壬癸北方添肾水，丙丁南岳真香。鬼魅妖邪尽总忙。群魔难聚没堤防。子后看时知日短，竿前坐处觉宵。
元	柯九思	《索阳庄瓜寄玉山》	谷雨初干可自由，荷锄原上倦还休。醉迷芳草生春梦，谁识东陵是故侯。
元	杨维桢	《寄小蓬莱主者闻梅涧并简沈元方宇文仲美贤主》	罗浮主者是仙才，东老诸孙亦俊哉。风雨春城花落尽，江山故国燕归来。酒盟自有乌巾在，笑口应随皓齿开。十八仙人重会处，劫灰不到小蓬莱。
元	刘处玄	《踏云行》	圣道难逢，真修易遇。自然之理明今古。死生贩骨几千遭，这番了了无来去。蓬岛仙乡，亘灵无苦。朝元路上高真许。松枯海变永常存，他年。
元	李真人	《菩萨蛮》	还彤铅汞将何作。砂须剥面铅沉脚。砂精与铅精。露形不露形。争得相违背。须用三才理。汞采日中精。铅须铅里金。
元	马钰	《清心镜》	涌醴泉，降甘露。上下升降，不曾停住。得自然、滋润三田，紫灵芝敷布。善芽生，慧苗吐。泼焰焰兮，晃摇琼路。便化为、一粒神珠，指蓬。
元	王冕	《悲苦行》	悲风吹茅堕空屋，老乌号鸣屋上木。谁家男子从远征，父母妻孥相送哭。哭声呜咽已别离，道傍复对行人悲。去者一心事，归者百感随。前年鬻大女，去年卖小儿。皆因官税迫，非以饥所为。布衣磨尽草衣折，一冬幸喜无霜雪。今年老小不成群，赋税未知何所出。昨夜忽惊雷破山，比来暴雨如飞湍。此时江南正六月，酸风入骨生苦寒。东村西村无火色，凝云着地如墨黑。瞆翁瞽妪相唤忙，屋漏床床眠不得。开门不敢大声语，门外磨牙多猛虎。自来住此十世余，古老未尝罹此苦。我感此情重叹吁，不觉泪下沾裳裾。安得壮士挽天河，一洗烦郁清九区，坐令尔辈皆安居。
元	杨维桢	《梦游沧海歌》	东海之东，去国十万里，其洲名沧洲。地方五百里，上有琼涛玉浪，出没九岫如罗浮。风光长如二三月，琪花玉树不识人间秋。人鸟戏天鹿，昆吾鸣天球。橘子如斗，莲叶如舟。白凤如鸡，红鳞如牛。青瞳绿发紫绮裘，日夕洲上相嬉游。铁厓道人隘九州，凌风一舸来东沤。始青天开月如雪，锦袍著以黄金楼。楼中仙人睨物表，瑶笙引鹤缑山头。戏弄玉如意，击碎珊瑚钩。相招元处士，浩歌海西流。长梯上摘七十二朵之青菡萏，玉龙呼耕三万六千顷之昆仑。丘。黄河青浅眼中见，海屋老人为我添新筹。
元	杨维桢	《冶春口号七首》	今年腊底无残雪，却是年前十日春。骑马行春桥上路，密梅花发便撩人。吴下逢春春思浓，不堪花发馆娃宫。吴山青青吴水白，愁杀江南盛小丛。见说昆田生玉子，海西还有小昆仑。明朝去拔珊瑚树，龙气随飞过海门。鲛卵兼斤传海上，海人一尺立阶前。娄江马头天下少，春水如天即放船。南朝宫体袁才子，更说西昆郭孝廉。自是玉台新句好，风流无复数香奁。湖上女儿柳叶眉，春来能唱黄莺儿。不知却是青娘子，飞傍枇杷索荔枝。西楼美人不受呼，清筝一曲似罗敷。可无东厩五花马，去博西楼一斛珠。
元	张可久	《太常引 如苏台观雪》	断塘流水洗凝脂。早起索吟诗。何处觅西施。垂杨柳、萧萧鬓丝。银匙藻井，粉香梅谱，万瓦玉参差。一曲乐天词。富贵似、吴王在时。
元	尹志平	《凤栖梧 秋阳观作》	正教流通千载遇。浮世茫茫，几个心开悟。猛省轮回寻出路。回头便是真仙度。行满功成蓬岛去。好伴长春，自在无私虑。更有奇葩千万树。
元	张鸣善	《双调·水仙子》	铺眉苫眼早三公，裸袖揎拳享万钟，胡言乱语成时用。大纲来都是哄。说英雄谁是英雄？五眼鸡岐山鸣凤，两头蛇南阳卧龙，三脚猫渭水飞熊。?
元	竹月道人	《清平乐 题碧梧苍石图 珊瑚网名书题跋卷八》	寸肠愁断。目送斜阳岸。枫落吴江秋水漫。盼杀南来征雁。绮窗好梦初成。梦回相见卿卿。明月西风夜冷，苍梧乱影多声。
元	王哲	《黄鹤洞中仙 俗卜算子》	卜算词中算。卦象分爻彖。海岛专寻知友来，堪把扶风唤。莫怪频磨难。只要公明灿。决定坚心没恼愁，永结长生伴。
元	王吉昌	《江梅引》	无明咬断契真修。度春秋。志清幽。江月光飞，冰彩耀神州。万劫云收明祖意，胥毛剔，齐偕万事休。混融性命妙机投。两绸缪。恣神游。湛湛真空，天地彀难收。通变冈极非内外，太虚体，廓元初，气艳浮。
元	王恽	《水龙吟 飞卿系出将种，予官燕赵时相识。读》	挫，迄于今十年，其穷极矣，既为哀之，且求其所以然，遂有斯作。以越调水龙吟歌之，庶几伯奇履霜，自伤穷思返义，俾采诗者闻之，不无当笞凋零万木丛中，秋霜不陨苍筠节。十年相见，燕南赵北，无根行客。妻病儿殇，归来空在，蒯缑弹。分躬耕垅，山鹊起，谁唤与，将军猎。腰下铁丝有箭，柰荒寒、冷霾彪穴。见哀漂母，犹胜低首，看人颜色。百折弥坚，一穷终泰，不容终结。望伯奇细写，履霜幽怨，洒西风血。
元	王逢	《简任伯温检校（二首）》	官厨日送蒲萄酒，画省春看芍药阑。不忘旧为丞相掾，手图天马献金銮。
宋	释原妙	《偈颂十二首》	五阴山中，魔强法弱。战之不胜，休拟议著。宝剑全提，莫问生杀。奋不顾身，星飞火撒。有功者赏，无功者罚。
元	刘处玄	《蓦山溪》	玉峰顶上，知有田三段。壬润长黄芽，便万斛、珠酬弗换。一麻一麦，服了自然安，修性命，休延年，别近云霞伴。阴阳之外，天地难拘管。得道免轮回，厌世隐、神堂古观。无为功行，真了去朝元，六铢挂，现真。
元	杨维桢	《宫词（十二首）》	薰风殿阁日初长，南贡新来荔子香。西邸阿环方病齿，金笼分赐雪衣娘。
元	王哲	《心月照云溪 俗名蓦山溪》	一身之内，二物成真宝。著意辩三才，列四象、五行化造。六贼门外，七魄莫狂游，八卦定，九宫通，功行十分到。十分修练，九转成芝草。八位上仙知，救七祖、远离六道。五年功满，四大离凡尘，三清路，二童邀，抱一归蓬岛。
元	王哲	《金鸡叫 宁海军结金莲社》	社结金莲都不晓。金盘献、七珠明了。金陵河里知多少。要现金光，须得金匙搅。牵过般密妙。此句疑有脱误金风内，好香笼罩。金枝玉叶同成俏。唤出金翁，便做金鸡叫。
元	王国器	《菩萨蛮 题倪徵君惠麓图 珊瑚网名书题跋卷十》	秋声吹碎江南树。正是潇湘肠断处。一片古今愁。荒水乱流。披图惊岁月。旧梦何堪说。追忆谩多情。人间无此情。
元	马钰	《满庭芳 劝沃州孙仙进道》	神仙何处，只在蓬莱。逍遥坦荡奇或。或向虚无缥缈，去去来来。赏玩十洲三岛，纵闲游、阆苑瑶台。无穷乐，与云朋霞友，携手。开阐琼林雅宴，遣青衣鼓掌，引凤。玉女金童，不住歌舞传杯。醉卧清风明月，任祥烟、瑞我来回。勤修道，管将来，得与相陪。
元	王丹桂	《踏云行》	清静家风，无为活计。个中别有真消息。阒寂湛湛契玄机，杳冥恍惚通幽理。七宝山头，五明宫里。陶陶恣饮醍醐味。醒还醉了醉还醒，醉还。
元	许有壬	《鹧鸪天》	心到忘机便是仙。琴能得趣任无弦。病多课子酬文债，田少从人借酒钱。生盛世，遇今年。雕虫存稿不求传。有言难尽闲中乐，竹影花香白昼。
元	张可久	《秦楼月 为解蕙卿赋》	花能语。一枝香玉芳心吐。芳心吐。旧家姊妹，若兰秦女。荷枯柳倦鸳鸯浦。相逢为我歌金缕。歌金缕。文游台上，浅云疏雨。
元	赵孟＊	《太常引》	水风吹树晚萧萧。散发醉吹箫。尘事苦如毛。要洗耳、时听舜韶。旧游何处，琼山银海，宫殿郁。谁与共游遨。尚记得、仙人子乔。
元	马钰	《瑞鹧鸪 劝道友》	清虚虽好恋家缘。著甚因由上得天。顶戴恩山犹论道，身居苦海尚擎拳。是非窟里功难就，名利丛中果怎圆。若不回头寻出路，如何只恁做神。
元	马钰	《西江月》	大道都来六字。自然清静无为。有人依得合希夷。视听何须眼耳。清静内容欢喜。无为功就神飞。自然云步赴瑶池。三岛十洲仙会。
元	胡祗＊	《木兰花慢 庆翰长八十》	应飞熊佳兆，年共德，两俱高。论少日才名，遐龄劲节，合擅中朝。文章在公余事，快笔端、云海风涛。四海名卿奇士，百年齐入钧陶。笑将经济让儿曹。万事一秋毫。享内相尊荣，金莲画烛，宫锦朝袍。投壶雅歌文会，尽百杯、春色醉仙桃。好为升平强健，宾从东岱南郊。
宋	李致远	《碧牡丹》	破镜重圆，分钗合钿，重寻绣户珠箔。说与从前，不是我情薄。都缘利役名牵，飘蓬无定，翻成轻负。别後情怀，有万千牢落。经时最苦分携，都为伊、甘心寂寞。纵满眼、闲花媚柳，终是强欢不乐。待凭鳞羽，说与相思，水远天长又难托。而今幸已再逢，把轻离断却。
元	王冕	《墨梅 其一》	老仙醉吸墨数斗，吐出梅花个个真。相见草嫌颜色异，山林别是一般春。
元	王哲	《虞美人 以嫂为见在父母》	害风王哲遵隆道。自在逍遥好。除眠之外总无知。百花笑我，不会见便宜。功成行满仍须早。云步归蓬岛。好同见在赴瑶池。共摘蟠桃、往昔。
元	尹志平	《卜算子 玉虚观夜静中，师父令和，都要奔波》	真性休空走。二物长相守。这些消息阿谁知，便是无中有。实鼎琼花放，玉户金光透。作个清凉彼岸人，清静工夫就。
元	侯善渊	《采桑子》	吾辈可伤嗟。弃玄珠，流浪天涯。浮云飞絮无根蒂，便心歧径，随他念起，举步偏斜。闻早悟烟霞。仙景里、也好前巴。三山咫尺非遥远，长春玉馆，陵溪两岸，满目琼花。
元	邵亨贞	《风流子 次李仲舆秋思韵》	芙蓉秋水绿，河桥畔、驻马落霞明。念苏小昼楼，蠹侵花简，谢娘朱户，香冷银屏。怅犹记浔江留夜客，滕阁醉诗宾。驿上信音，美人迟暮，雁边城郭，霜气凄清。潘郎愁多少，伤情处，无柰两鬓星星。江路晚风，三叠长是愁听。纵彩笔殷勤，近来无准，昼阑缥缈，一向谁凭。何处笛声哀怨，幽梦难成。
元	王哲	《蓦山溪》	玉堂三老。唯识王三操。复许辨三台，更能润、三田倚靠。自然三耀，攒聚气精神运三车，依三教，永没沈三道。须通三玉。方见三清好。真性照三峰，陡免了、三焦做造。休论三世，诸佛现前来，得三乘，游三昧，莹莹归三岛。
元	潜真子	《苏幕遮 曲江上，看月华澄净，有个鸟飞》	灿灿明，天河曲。蚌上光辉，内长娑罗木。卯兔千年毛似玉。阴里生阳，只要人知悟。日中鸟乌，生三足。阳内藏阴，本向离中住。二物同收归一处。对景观形，莫生尘污。
元	丘处机	《渔家傲 原作绽字，韵复，疑误》	夜来又见银河绽。碎翦鹅毛交加乱。染画素山如粉面。路难辨，迢迢万里如铺练。密洒高楼风似箭。江边听得渔翁唤。玉作棹竿银索缆。船行慢。水流冰结梨花绽。
元	王哲	《惜黄花》	人须猛省，人须猛悟。独不省，独不悟，巧机越做。有日阎王知，差著个特俏措。底、赶我来去。行到半路。泪珠无数。告鬼使，这里且暂停住。小鬼喝一声，莫要埋冤苦。对判官、你尽分诉。
元	许有壬	《浣溪沙》	老境闲门昼不开。闲人庭院甚宜苔。打门诗债任渠催。千里有家频入梦，一春无酒可开怀。心宽随处是蓬莱。
元	杨维桢	《湖上感事漫成四小句》	海峤浮西日，关梁转北风。苏卿书未返，愁杀雁来红。
元	元好问	《采桑子》	儿家门户重掩，郎住墙东。枉破春工。万紫千红一夜风。伯劳分背西飞燕，何日相逢。纵得相逢。海阔天高处处同。
元	韩奕	《晓发》	忽念离家久，寒江冒晓行。远帆疑不动，残月似初生。树密知村近，霜寒觉袂轻。老来应少出，访旧独多情。
元	王哲	《锦堂春》	试问修行，才登户牖，应是下手何如。便先令欢乐，於已开舒。待款款寻来，的当端正，意灭情祛。做嬉嬉坦荡，更认闲闲，闲里安居。从前一一细想，好搜玄揣妙，时复亲书。顿省悟，怡然超出，苦海迷衢。这番见真真那个，唯分明本有元初。却还旧处，返光回照，独证无馀。
元	张昱	《湖上漫兴（二首）》	百镒黄金一笑轻，少年买得是狂名。尊中酒酿湖波绿，席上人歌凤语清。蛱蝶画罗宫样扇，珊瑚小柱教坊筝。南朝旧俗怜轻薄，每到花时别有情。
元	赵孟＊	《苏武慢 原误作雨中花，兹据律改 珊瑚纲法书》	北陇耕云，南溪钓月，此是野人生计。山鸟能歌，山花解笑，无限乾坤生意。看画归来，挑闲眺，风景又还光霁。笑人生、奔波如狂，万事不如沉醉。细看来、聚蚁功名，战蜗事业，毕竟又成何济。有分山林，无心钟鼎，誓与渔樵深契。石上酒醒，山间茶熟，别有水云风味。顺吾生、素位而行，造化任他儿戏。
元	姬翼	《鹧鸪天》	人伪开张日渐深。等闲不惜费光阴。多方计较愁无限，百虑摧残苦不禁。心事逼，鬓霜侵。功名寰海妄追寻。发言布袋中盛，举目人间但见。
元	谢应芳	《水调歌头 寄江叔廉》	鸡犬相闻，溪山如画，梅花只在前村。逍遥杖屦，不过翟公门。前度春风已老，对芳草、还忆王孙。长安市，看花人去，车马正争喧。向来东海上，水南水北，如石如温。念鸥冷诗盟，何日重论。老我蓬蒿三径，开怀抱、赖有琴尊。公知否，萧斋雨漏，四壁篆书痕。
元	善住	《忆王孙 渔者》	悠悠长是白云间。猿鸟渔樵共往还。倚个乔松看远山。少机关。世上。
元	许桢	《太常引》	西池池上好新亭。红翠门娉娉。翠盖几翻倾。听水上、红妆笑声。归来乡社，不关尘事，活计问樵青。世事一毫轻。看西泠、晴云暮横。
元	王和卿	《仙吕·一半儿》	书来和泪怕开缄，又不归来空再三。这样病儿谁惯耽？越恁瘦岩岩。一半儿增添一半儿减。
元	马钰	《真欢乐 继重阳韵》	酒色气财关远。事务简、当而略。方堪可、水里寻金，固元初、修持仙药。锻炼须教明更灼。祥烟自然磅礴。这个好功夫，并无些为作。昏昏默默无依托。湛澄中，有期约。真消息、只在灵台，对云霞、琼林花萼。灿烂光辉真渐烁。性灵灵、有何佳作。阐大道清吟，显清欢清乐。
元	耶律铸	《忆秦娥 赠前朝宫人琵琶色兰兰 赵万里据永乐》	恨凝积。佳人薄命尤堪惜。尤堪惜。事如春梦，了无遗迹。人生适意无南北。相逢何必曾相识。曾相识。恍疑犹览，内家园籍。
元	杨维桢	《赠饶白雪教谕摄怀安尹》	几年避地客天涯，岊水东边曾卜家。乐与诸生谈俎豆，闲从父老问桑麻。兵前坤轴延秦火，乱后天河断汉槎。仅有蓝田文学椽，摄官不忍剥疮痂。
元	马钰	《西江月》	地肺重阳师父，吕公专遗云游。秘玄隐奥访东牟。钓我夫妻两口。十化分梨匠手。百朝锁户机谋。千篇诗曲拽回头。万劫同杯仙酒。
元	王恽	《木兰花慢 奉送节使贤侯分帅谯军，兼简仲季》	壮东南一柱，分寄，事非轻。见雨露思纶，河山带，勋府元盟。依依汴杨柳，甚一朝、光彩动旗旌。晓日千梁浮，春风百雉严城。临轩鼙鼓正凝情。忠孝旧家声。看奕世功名，麒麟高阁，宛转丹青。绿波北潭花影，又一年、春好是清明。彩袖一杯寿了，望中三楚云平。
元	卞思义	《溪山春雨图》	野人结屋临溪上，溪上白云生叠嶂。城中车马自纷纭，朝听樵歌暮渔唱。云林叆叇春日低，小桥流水行人稀。桃花落尽春何处？风雨满山啼竹鸡。
元	谭处端	《望蓬莱》	长真子，日计旋寻求。随分随缘消旧业，闲愁闲闷一时休。明月照山头。常澄湛，无证亦无修。自在不居因果界，逍遥颖脱出沉流。功满到瀛。
元	王丹桂	《金鼎一溪云 傀儡喻》	颜貌胡妆点，形骸旋合攒。跄扭捏恁多端。争信被人般。由自摇头弄影。日日当场驰骋。一朝线断罢抽牵。方悟假因缘。
金	元好问	《台山杂吟》	西北天低五顶高，茫茫松海露灵鳌。太行直上犹千里，井底残山枉叫号。
元	谢应芳	《忆王孙 和熊元修苏州感兴》	铜驼泪湿翠苔茵。落地花如堕玉人。可是东君不惜春。问花神。海变。
元	张翥	《范宽山水》	忆昔往寻剡中山，南明天姥相萦盘。客路上头穿鸟道，行人脚底踏风湍。旦寒露重多成雨，泄雾濛云互吞吐。仆夫相呼岩壑间，空响应人作人语。溪穷断岸地忽平，石门壁立如削成。隔水无数山花明，中有人家鸡犬声。向来老眼曾到处，此境俱作桃源行。百年留在范宽笔，水墨精神且萧瑟。上有翰林学士之院章，恐是宣和旧时物。林猿野鹤应自在，令我相见犹前日。时平会乞闲身归，一壑得专吾事毕。
元	关汉卿	《【双调】大德歌 一》	粉墙低，景凄凄，正是那西厢月上时。会得琴中意，我是个香闺里钟子期。好教人暗想张君瑞，敢则是爱月夜眠迟。
元	谢应芳	《水调歌头 再和寄酬袁子英萧寺》	六载远相忆，一日似三秋。别后雪添蓬鬓，着述遣穷愁。几度欲寻安道，溪上片帆飞去，兴尽复回舟。明月出东海，隐约见琼楼。唤龙伯，击鼍鼓，舞阳侯。何时杯酒，重歌芦叶旧汀洲。多谢寄来双鲤，白雪阳春数曲，为我和巴讴。什袭付儿辈，好学制弓裘。
明	楚石梵琦	《上都（三首）》	双阙上云霄，层城近斗杓。夜开金殿锁，晨赴紫宸朝。月屋闲浮蚁，霜空好射雕。有官兼宰相，谁复似嫖姚。
元	魏初	《点绛唇 为孙叔庸寿》	月底秋吟，爱君星斗银河句。拍江风雨。认得回舟处。十角黄牛，曾是生平语。相将去。绿云千树。作个菟裘处。
元	赵孟＊	《木兰花慢 和李  房韵 以上二十首元刊本松雪》	爱青山绕县，更山下、水萦回。有二老风流，故家乔木，旧日亭台。梅花乱零春雪，喜相逢、置酒藉苍苔。拚却眼迷朱碧，惭无笔泻琼瑰。徘徊。俯仰兴怀。尘世事，本无涯。偶乘兴来游，临流一笑，洗尽征埃。归来算未几日，又青回、柳叶燕重来。但愿朱颜长在，任他花落花开。
元	王哲	《捣练子》	捣练子，害风哥。一身跃出死生波。哩，哩。便是逍遥真自在，没人拘管信吟哦。哩，哩。
元	元好问	《永遇乐 梦中有以王正之乐府相示者。予但记》	中有利名千丈。先待明朝有酒如川，自歌自放。然正之未尝有此作也，明日以示友人希颜钦叔，谓可作永遇乐补成之。因为赋此，二公亦曾同作绝壁孤云，冷泉高竹，茅舍相忘。留滞三年，相思千里，归梦风烟上。天公老大，依然儿戏，困我世间羁鞅。此身似、扁舟一叶，浩浩拍天风浪。中台黄散，官仓红腐，换得尘容俗状。枕上哦诗，梦中得句，笑了还惆怅。可怜满镜，星星白发，中有利名千丈。问何时、有酒如川，自歌自。
元	许有壬	《望月婆罗门引 偕王仁甫左丞、贾伯坚左司，》	酌。廷秀求词，醉中赋此紫宸朝罢，东风吹到谪仙家。貂裘抖擞尘沙。一室窗明几净，人境独清华。有息斋名画，殿帅高茶。主人意佳。道分手、即天涯。何事相逢不饮，戚戚嗟嗟。黄封旋拆，有鹅腊、鸡朐与兔。公不饮、孤负梅花。
元	王吉昌	《玩溪沙》	三八为刀息缓留。圭凭戊己吸呼修。飞伏十干证添抽。造化结成仙药体，依时饵讫御神游。日飞天外得优游。
元	杨维桢	《警枕辞》	不睡龙，醒复醒，珊瑚圆木摇金铃。五花宝簟芙蓉屏，铜盘雪粉香浅清。楼墙铜弹飞霹雳，夜半更奴起辟易。圆木功，无与敌。吴越封疆平地辟，四世三王安衽席。
元	张昱	《醉题》	二月莺声最好听，风光终日在湖亭。清宵酒压杨花梦，细雨灯深孔雀屏。情在绸缪歌《白苎》，心同慷慨赠青萍。方平自得麻姑信，从此人间见客星。
元	杨维桢	《寄王梧溪》	仙舟曾记过南堂，鸣鸟高梧日正长。胡蝶重来春梦觉，牡丹欲尽燕泥忙。当时宾客知何往，此日音书或漫忘。犹有白头王粲在，独将词赋动江乡。
元	王结	《贺新郎 赠张子昭》	久坐林泉主。更忘机、结盟鸥鹭，逍遥容与。蕙帐当年谁唤起，黄鹄轩然高举。渺万里、云霄何许。鹤爽怜君今犹在，正悲歌、夜半鸡鸣舞。嗟若辈，岂予伍。华如桃李倾城女。怅灵奇、芳心未会，媒劳恩阻。梦里神游湘江上，竟觅重华无处。谁为湘娥传语。我相君非终穷者，看他年、麟阁丹青汝。聊痛饮，缓愁苦。
元	王冕	《幽窅》	幽窅无人迹，虚空见远天。雪深山气伏，崖断树根悬。乌鸟翻身入，狐狸放胆眠。老夫多脚力，更欲上层巅。
元	丁鹤年	《梧桐》	井梧彻夜下霜风，锦绣园林瞬息空。老尽秋容何足惜，凤巢吹堕月明中。
元	谭处端	《长思仙》	修行心。包容心。一怎清虚冷淡心。闲闲无用心。灭嗔心。去贪心。寂寞清贫合圣心。无生现本心。
元	王冕	《寓意十首次敬助韵 其十》	太行本无险，黄河谅非深。堂堂大丈夫，耻为游子吟。俯仰宇宙间，宁无圣贤心。何当五弦奏？南风听遗音。
元	王哲	《西江月 四苦》	堪叹生老病死，世间大病洪。伤嗟戆卤强添和。怎免轮回这个。独我摇头不管，时临还与他麽。玉花丛里睹琼科。五色云中稳坐。
元	吴氏女	《木兰花慢 和郑禧》	爱风流俊雅，看笔下，扫云烟。正困倚书窗，慵拈针线，懒咏诗篇。红叶未知谁寄，慢踌躇、无语小窗前。燕子知人有意，双双飞度花边。殷勤一笑问英贤。夫乃妇之天。恐薛媛图形，楚材兴叹，唤醒当年。叠叠满枝梅子，料今生、无分共坡仙。赢得鲛绡帕上，啼痕万万千千。
元	王恽	《太常引 送段信卿拜河东宪司经历》	北来孤剑苍颜。听时事，立谈闲。秋隼正腾翻。莫便倚、霜空陡寒。太行秋色，汾川雁影，极目送归鞍。簿领司闲。道好个、河东幕官。
元	白朴	《水调歌头 用前韵》	明月复明月，天宇净新霜。霜中养就白兔，未觉玉容苍。照影来今往古，圆缺阴晴几度，丹桂俨然芳。遐想广寒露，谁得一枝香。恍瑶台，飞宝镜，散重光。嫦娥久饵灵药，点出淡云妆。闲兴风姨相聚，不似天孙独苦，终日织仙裳。脉脉望河鼓，萦损几柔肠。
元	张翥	《水调歌头 御河舟中》	中夜正无寐，何处舻声来。河声不堪强聒，更听雁声哀。月色依依偏照，霜气萧萧渐紧，何似解离怀。明发吾无策，惟有快衔杯。过重阳，都未见，菊花开。遥知数丛篱下，破蕊映书斋。三十六陂烟水，二十四桥风月，天遣几时回。传语闲鸥鹭，相望莫惊猜。
元	谭处端	《减字木兰花》	全真门户。静静清清无作做。非易非难。财色无明尽结丹。真龙真虎。境灭心忘知去处。铅汞相传。交媾须离种种边。
元	许有壬	《蝶恋花 丁亥正月十三日亲朋治具，醉中赋此》	老子行年过耳顺。蓬鬓萧疏，人道犹风韵。领略风光元有分。赏心又喜烧灯近。薄雪初消寒欲尽。词馆多闲，时得陪英俊。莫讶连朝为酒困。
元	王哲	《红窗＊》	七十三，三十七。恁时节思量，王吉王吉。崖畔险也兀底，却堤防脚失。奉劝回头休要执。戴包巾、只在来年元日。若依前，意马心猿，管终。
元	马钰	《长思仙》	入南京。赴蓬瀛。显出王风九转成。超然得上升。宠何荣。辱何惊。三髻山侗绝利名。何愁性不灵。
元	姬翼	《感皇恩》	一念失真常，沉沦苦海。六道周游情爱。形囚物彀，颠倒何时悬解。在人中分外、贪婪差。死去生来，千形万态。宛转循环要宁耐。片时光景，不测头皮更改。劝抽身莫待，临时悔。
元	马钰	《＊心香 赠三水三老先生》	猛悟无常，顿绝悭贪。脱轮回、恋甚妻男。出离火院，放肆婪耽。更头如蓬，面如垢，语如憨。万事俱忘，志炼行庵。灭尸虫、敷布云昙。幽微穷究，道征相参。便讲玄玄，搜六六，论三三。
元	萨都剌	《酹江月 姑苏台怀古》	倚空台榭，爱朱阑飞瞰，百花洲渚。云岭回廊香径悄，争似旧时庭户。槛外游丝，水边垂柳，犹学宫腰舞。繁华如梦，登临无限情古。果见荒台落日，麋鹿来游，漫尔繁榛莽。忠臣抉目东门上，可退越来兵伍。空铸千将，终为池沼，掩面归何所。遗风千载，尚听侬歌白。
元	元好问	《木兰花慢》	渺漳流东下，流不尽，古今情。记海上三山，云中双阙，当日南城。黄星。几年飞去，澹春阴、平野草青青。冰井犹残石?，露盘已失金茎。风流千古短歌行。慷慨缺壶声。想酾酒临江，赋诗鞍马，词气纵横。飘零。旧家王粲，似南飞、乌鹊月三更。笑杀西园赋客，壮怀无复平生。
元	张可久	《少年游 游鉴湖 以上四十二首词，见天一阁本》	美人歌舞竞湖中。秋镜簇春红。载酒船来，洗花雨过，清似水晶宫。御罗单扇题新字，争看蕺山翁。石上棋残，松边曲破，策马入樵风。
明	楚石梵琦	《漠北怀古（四首。西斋《漠北》、《开平》诸》	旷野多遗骨，前朝数用兵。烽连都护府，栅绕可敦城。健鹘云间落，妖狐塞下鸣。却因班定远，牵动故乡情。
元	李齐贤	《鹧鸪天 场州平山堂，今为八哈师所居》	乐府曾知有此堂。路人犹解说欧阳。堂前杨柳经摇落，壁上龙蛇逸杳茫。云澹泞，月荒凉。感今怀古欲沾裳。胡僧可是无情物，毳衲蒙头入睡。
元	白朴	《满江红 庚戌春别燕城》	云鬓犀枕，谁似得、钱塘人物。还又喜、小窗虚幌，伴人幽独。荐枕恰疑巫峡梦，举杯忽听阳关曲。问泪痕、几度罗巾，长相续。南浦远，归心促。春草碧，春波绿。黯销魂无际，后欢难卜。试手窗前机织锦，断肠石上簪磨玉。恨马头、斜月减清光，何时复。
元	舒＊	《贺新郎》	绣隐芙蓉褥。更屏间、双双孔雀，间金盘绿。鹤别鸾离深闺悄，帐冷梅花夜独。空梦绕、巫山千矗。雨意云情，红颜霜鬓，合欢再把鸾胶续。事谐矣，意方足。洞房春暖人如玉。怕的是、鸡声递晓，无情催促。笑拂菱花相依照，取次画成眉曲。伊也道、临邛何辱。吉叶熊罢应入梦，看这番、桂子纷追逐。为君喜，醉红烛。
元	马钰	《苏幕遮 赠张善道》	耳门闻，心烦恼。日日忧愁，不觉容颜老。眼做看门招病早。口是祸门，德丧身亡了。鼻玄门，通大道。日用不勤，喘息绵绵好。传透九宫成至宝。久视长生，云步归蓬岛。
元	马钰	《清心镜 赠益都府李进》	陇西公，名去病。表德去华，道号去尘最紧。待悟来、去尽般般，当修完性命。心常清，意常净。法名更作，谷神相应。号通一、亦是相宜，
元	杨维桢	《桂水五千里四首》	桂水五千里，春来波浪深。地消青青瘴，花发乳蕉林。桂水五千里，潇湘雨气空。衡山七十二，望见女英峰。桂水五千里，南风大府开。象王新贡入，鲛女送珠来。桂水五千里，上有鹦鹉洲。美人生远思，今夜在南楼。
元	张昱	《长安镇市次赵文伯韵》	淹遍衣衫犹未干，何如李白醉长安。牡丹庭院漙新露，燕子帘栊过薄寒。春晚绝无情可托，日长惟有睡相干。旧题犹在轻罗扇，小字斜行不厌看。
元	李俊明	《谒金门 画梅》	偷造化。秀出含章檐下。为问花中谁可嫁。海棠开已罢。占了十分闲雅。占了十分潇洒。若使画工能此画。九方皋相马。
元	杨载	《水龙吟 式古堂书画考卷十八》	鸿沟定约东归，又谁遣赤龙回指。青娥舞罢，重瞳饮泣，断肠声里。半壁酸风，两淮寒月，古今兴废。眇乌江满眼，惊涛卷雪，分明总是英雄泪。木末招招舟子，载何人断烟流水。平沙尽处，青山数点，江东千里。长啸风前，无人会我，登临此意。但黄芦古木，夕阳回照，有渔歌起。
元	杨维桢	《赌春曲》	斗草归来后，开筵又赌春。阶前撒珠戏，谁是得双人？
元	尹志平	《瑞鹧鸪 示众》	论道谈禅斗捷机。朦胧合眼便昏迷。贪名竞利心犹在，损己安人行岂知。益友不侵贤圣远，良朋难近虎狼随。一朝数满无由悔，闻早收心莫纵。
元	舒逊	《感皇恩 述怀》	疏雨滴清秋，洗残流火，爽动凉飙透帘幕。寒蛩吟彻，谁道小萧索。青镫相伴，我情依约。萤照更残，鸟啼月落。非壮山城数声角。漫漫长夜扣角。长歌方觉。人生能有几许行乐。
元	王实甫	《滚绣球》	恨相见得迟，怨归去得疾。柳丝长玉骢难系，恨不倩疏林挂住斜晖。马儿迟迟的行，车儿快快的随，却告了相思回避，破题儿又早别离。听得道一声去也，松了金钗。遥望见十里长亭，减了玉肌。此恨谁知！
元	欧阳玄	《渔家傲》	五月都城犹衣夹。端阳蒲酒新开腊。月傍西山青一掐。荷花夹。西湖近岁过苕。血色金罗轻汗浃。宫中画扇传油法。雪腕彩丝红玉甲。添香鸭。凉糕时候秋生榻。
元	查德卿	《一半儿》	绿窗时有唾茸粘，银甲频将彩线挦。绣到凤凰心自嫌。按春纤，一半儿端相一半儿掩。
元	王冕	《龌龊》	龌龊宁堪处，卑污奈此逢。看人骑白马，唤狗作乌龙。濯濯河边柳，青青涧底松。待看天气好，应得露华浓。
元	马钰	《金鸡叫》	入道已蒙相许了。火坑深、宜乎猛跳。男儿出语无虚矫。慎勿迟疑，休使傍人笑。断制家缘回日早。休似鹤、留言华表。从斯马钰登高眺。奉劝吾兄，莫忘我金鸡叫。
元	沈禧	《风入松 子猷访戴》	一天飞絮滚成。玉琢酒家楼。鸟飞不度人踪绝，朔风凛、寒气飕飕。偏称歌姬帐底，独怜渔父江头。此时清趣若为酬。千载尚王猷。知心忽尔思安道，冒严寒、趣扁舟。未至山阴遽返，为言兴尽而休。
元	杨维桢	《览古四十二首（录三十四首）》	郭黁精术数，知晋必亡秦。逃秦远归晋，追兵杀亡臣。洛阳牛背叟，读书孝其亲。凉州未经破，先归忽如神。术人不灵己，哲士固全身。
元	洪希文	《满庭芳 送张译史乐州秩满归代方驿史作》	卓卓声名，英英人物，翠壶肯暂遨游。与君聚散，鸿雁自春秋。位置六曹上客，挥洒处、文彩风流。莼鲈好，故乡人梦，留不住东州。骅骝。从此去，嘶鸣北向，志气悠悠。指燕台路近，唾手公侯。料想春风得意，醉眠韦杜最高楼。天付与，男儿事业，姓字覆金瓯。
元	刘敏中	《眼儿媚 赋秋日海棠，分韵得阑字》	春来应怪洗妆悭。故作两回看。风流依旧，檀心晕紫，翠袖凝丹。玉容寂寞栏干泪，细雨豆花寒。多情谁管，今宵冷落，淡月东栏。
元	元好问	《西楼曲》	游丝落絮春漫漫，西楼晓晴花作团。楼中少妇弄瑶瑟，一曲未终坐长叹。去年与郎西入关，春风浩荡随金鞍。今年区马妾东还，零落芙蓉秋水寒。并刀不剪东流水，湘竹年年泪痕紫。海枯石烂两鸳鸯，只合双飞便双死。重城车马红尘起，乾鹊无端为谁喜？镜中独语人不知，欲插花枝泪如洗。
元	倪瓒	《桂花》	桂花留晚色，帘影淡秋光。靡靡风还落，菲菲夜未央。玉绳低缺月，金鸭罢焚香。忽起故园想，泠然归梦长。
宋	张宪武	《题王宗哲六柳堂》	六柳先生以道鸣，归家高伴子真耕。方瞳绿鬓君知否，一片灵台画不成。
元	凌云翰	《风入松 寿郭仲和》	传家应自郭汾阳。余裔在钱塘。傍人莫笑儒酸，亲曾接、鹭班行。赢得身心稳住，鬓须却苍苍。中和相隐旧书堂。弦诵乐时康。梅花枝上春犹小，朋簪盍、次弟称觞。莫问商瞿年纪，也须载弄之璋。
元	王哲	《如梦令 见终南山石刻，署云，承安五年重阳》	大道长生门户。凡个惺惺觉悟。铅汞紧收藏，方始澄神绝虑。心慕。心慕。便趋蓬莱仙路。
元	杨维桢	《宫词（十二首）》	露气夜生蒨鹊楼，井梧叶叶已知秋。君王只禁宫中蛊，不禁流红出御沟。
元	钱霖	《清江引》	梦回昼长帘半卷，门掩荼蘼院。蛛丝挂柳绵，燕嘴粘花片，啼莺一声春去远。
元	马祖常	《龙虎台应制》	龙虎台高秋意多，翠华来日似鸾坡。天将山海为城堑，人倚云霞作绮罗。周穆故惭《黄竹赋》，汉高空奏《大风歌》西京巡省非行幸，要使苍生乐至和。
元	何守谦	《临江仙 以上二首见武夷山志卷十五》	梦寐武夷仙岛上，一来欲浣羁愁。山灵何事厌人游。白云生洞口，微雨暗溪头。顾我平生非俗客，豸冠此日清流。好将仙籍姓名收。他年勋业了，准拟卜菟裘。
元	马钰	《满庭芳 赠零口康先生》	人人学道，个个心急。急要妙玄端的。搜索刀圭铅汞，洞天月日。采访木金间隔，紧搜求、天机秘密。听予劝，这异名异相，且休寻觅。先断气财酒色，把尘心俗念，速当洗涤。万事俱忘，精气自无走失。心清自然明道，万神灵、自通消息。能如此，望蓬莱三岛咫尺。
元	长筌子	《西江月》	莫羡金闺黼黻，好攀仙桂枝柯。悟来心境不须磨。顿泯浮华物我。返照壶天日月，休言尘世风波。长拖瘦玉泛无何。归去烟萝深卧。
元	陈基	《次韵蔡彦文寄谢省院诸公（二首）》	此日东湖接胜游，风流欲与古人俦。城南官酒春初熟，湖上渔罾晚未收。才愧机云遥入洛，功高绛灌重安刘。谋参帷幄输公辈，巢父归欤盍掉头。
元	谢应芳	《吴下咏怀（八首）》	五十不富贵，蹉跎又六年。新愁添鹤发，故国暗狼烟。白帽看云坐，青镫听雨眠。痴儿书懒读，翻笑腹便便。
元	周巽	《渔歌子 渔父四首》	春水孤篷发棹讴。彩虹为线月为钩。桃花浪，杜若洲。此处垂钩钓玉。
元	马钰	《卜算子》	我遇重阳悟。曾得重阳趣。炼就重阳绝尽阴，阴就重阳著。性命重阳聚。三曜重阳铺。不到重阳不做仙，仙自重阳做。
元	丁鹤年	《寄武昌南山白云老人》	故人家住南山下，心与白云共潇洒。芝草遥赓黄绮歌，莲花近入宗雷社。嗟予江海避风尘，白首归来失所亲。青眼相看如昔日，只有南山与故人。
元	尹志平	《江城子》	道人活计日开颜。性多宽。六神安。晦迹韬光，无事到心间。养就亘初灵底物，名利客，不如闲。人生能有几多欢。老摧残。死生关。六道轮回，来往苦艰难。好认吾门亲至道，情欲断，出尘寰。
元	丘处机	《金莲出玉花 自述》	蓬头垢面。不管形骸贫与贱。抱朴颐神。恬淡无忧乐本真。冰姿玉体。到了难趋沉土底。子羽潘安。泉下骷髅总一般。
元	马钰	《调笑令 此首与前一首原作一首，兹从律分为》	山峭。彩霞照。一颗神珠常吐耀。无穷瑞气长笼罩。更有祥烟袅袅。三清专遣青童诏。报道无为功要。
元	马钰	《忆王孙 继重阳韵》	风仙师你妙谈论。说透无为清净门。舌上甘津味得吞。溉精魂。阴里。
元	梁寅	《玉蝴蝶 间居》	天付林塘幽趣，千章云水，三径风篁。虽道老来知足，也有难忘。旋移梅、要教当户，新插柳、须使依墙。更论量。水田种秫，辟圃栽桑。荒凉。贫家有谁能顾，独怜巢燕，肯恋茅堂。客到衡门，且留煮茗对焚香。看如今、苍颜白发，又怎称、紫绶金章。太痴狂。人嘲我拙，我笑人忙。
元	王哲	《苏幕遮》	个人人，二旬八。勿肯回头，性命成搜刷。扑入沉沦常坠压。镜子前来，著甚言谈答。是神仙，何不察。劈破凡心，认取佛菩萨。一颗明珠频擦抹。七宝宫中，垒起真金塔。
元	杨维桢	《春草轩》	草生西堂下，沱水含清漪。皓发在堂上，游子今已归。大儿佩紫绶，小儿著绯衣。严君亲受礼，慈母旧断机。春草承雨露，惟恐朝日晞。愿持此日意，永报一春晖。
元	山主	《临江仙》	闲向北邙山下过，侵天桧柏寒松。愁云惨淡罩群峰。昭阳冈上，坟列千层。也有周秦并汉魏，齐梁晋宋唐宗。哀声歌举送英雄。
元	倪瓒	《太常引 寿彝齐》	柳阴濯足水侵矶。香度野蔷薇。芳草绿萋萋。问何事、王孙未归。一壶浊酒，一声清唱，帘幕燕双飞。风暖试轻衣。介眉寿、遥瞻翠微。
元	幼武	《浣溪沙》	雨过池塘绿水生。竹阴深处小桥横。鱼吹翠浪柳花行。独倚曲阑魂欲断，沉思倾国句难成。匆匆春晚更伤情。
元	元淮	《立春日赏红梅之作》	昨夜东风转斗杓，陌头杨柳雪才消。晓来一树如繁杏，开向孤村隔小桥。应是化工嫌粉瘦，故将颜色助花娇。青枝绿叶何须辨，万卉丛中夺锦标。
元	马钰	《蓬莱客 赞尹真人》	无烟漠。集仙观里飞仙阁。飞仙阁。巍巍高耸，半侵云廓。尹真法体方圆药。人还心敬消诸恶。消诸恶。本来灵物，免教流落。
元	陈基	《秋日杂兴（五首）》	江头久客日思家，坐觉微霜上鬓华。节序又催秋后燕，风光争发雨前花。倦游已梦庄生蝶，不饮何忧广客蛇。怪底朝来衣袖薄，一川白露下蒹葭。
明	楚石梵琦	《金山》	半江涌出金山寺，一簇楼台两岸船。月转中宵为白昼，水吞平地作青天。塔铃自触微风语，滩石长磨细浪圆。龙化老人来听法，手持珠献不论钱。
元	杨维桢	《尚志斋辞》	气易我移，匪志曷持。道虽我志。匪志曷之。既持其移，卒造其至。尚其有大于斯者乎！
元	郭翼	《漫兴（九首）》	白云满地如白石，明月窥江来近人。最忆荥阳好兄弟，著霜柿叶写诗新。
元	许有壬	《望月婆罗门引 雪夜宴长沙班良辅家，时为湖》	人家十万，春风先到使君家。天公更着芳华。尽把楼台粉泽，琼树映横斜。要歌宦白雪，暖借流霞。吴姬赵娃。乱银烛、影交加。不放行云归去，敲碎红牙。可怜杜老，肯飞送、江头只岸花。争似我、夜醉长沙。
元	王哲	《川拨棹》	曲中词彻。把来历事亲堪说。住京兆府外县，终南方孤云白雪。自观得，玉花结。活死人兮放些劣。没地埋，真欢悦。道号重阳子，字知明姓王名。害风儿，怎生说。
元	王哲	《减字木兰花 赠王家饮店》	凉淘要结。妙手轻团才如握雪。要结凉淘。琼药纷纷入宝槽。挨刀细切。碗内银筋挑玉屑。细切挨刀。又分随余采碧桃。
元	陈基	《简郑山人》	国士文章海内传，丘园风雨故依然。空闻太守延徐稚，犹喜诸生礼郑玄。官树莺啼初系马，讲堂雀下或衔鳣。广文方筑招贤馆，肯使先生老一毡。
元	元好问	《水调歌头 赋德新王丈玉溪，溪在嵩前费庄，》	空蒙玉华晓，潇洒石淙秋。嵩高大有佳处，元在玉溪头。翠壁丹崖千丈，古木寒滕两岸，村落带林丘。今日好风色，可以放吾舟。百年来，算惟有，此翁游。山川邂逅佳客，猿鸟亦相留。父老鸡豚乡社，儿女篮舆竹几，来往亦风流。万事已华发，吾道付沧洲。
元	倪瓒	《次韵陈维允姑苏钱塘怀古》	耕凿古隧穿，乃吴桓王墓。金雁随冷风，黄肠毕呈露。悲歌异今昔，蜘蹰缓归步。
元	吴镇	《酒泉子 三闸奔湍（在嘉禾北，望吴门外?》	三闸奔湍，一塘远接吴淞水，两行垂柳绿如云。今古送行人。买妻耻醮藏羞墓。秋茂邮亭书处。路逢樵子莫呼名。惊起墓中灵。
元	王逢	《宋制置彭大雅玛瑙酒碗歌周伯温大参征赋（有》	淮藩开吴豪侠满，歌钟地属姑苏馆。相儒独为缓颊生，笑出彭公玛瑙碗。血干智伯髅不腥，黄玉莹错红水精。妖蟆蚀月魄半死，虹光霞气喷且盈，隐若阵偃边将营。彭公彭公古烈士，重庆孤城亦劳止。天忘西顾二十年，亩尽东来数千里。武侯祝文何乃伟，败由宋祚民今祀。太湖底宁鱼米丰，官廨喜与闲门同。酒波碗面动峡影，想见制置师犒飘风中。再酌庶沃磥磊胸。君不见汉家将军五郡封，班彪天与世史功。诗狂昭谏客吴越，存心唐室人怜忠。呜呼！尚友予岂敢，醉墨惨澹云飞鸿。
元	元好问	《太常引 寄酒泉帅张奥子明，子明＊阳关去酒》	田园松菊自由身。鞍马老红尘。鹅鸭恼比邻。算未羡、凌烟写真。花时风雨，长年哀乐，白发为谁新。休唱渭城春。怕忆着、西州故人。
元	王恽	《浣溪沙 送王子勉都运关中》	蓟北分携已六年。秋风淇上又离筵。一尊情话重留连。内史调兵惟汉相，春潭通漕笑韦坚。云抛翠上吟鞭。
元	李道纯	《满江红 赠一庵》	三五真机，应用处、头头总是。况日用平常，密巍巍地。向有无中忘二见，便于罔象通三昧。却如何、成少不成多，因滞泥。水乡铅，只一味。个便是，先天气。会蟾乌合璧，身心合意。西四归来投北了，东三便去交南二。把五般、攒簇入炉中，丹完备。
金	元好问	《续小娘歌》	山无洞穴水无船，单骑驱人动数千；直使今年留得在，更教何处过明年。
元	杨维桢	《春侠杂词十二首》	金丸脱手弹鹦鹉，玉鞭嬉笑击珊瑚。侍儿无赖有如此，知是霍家冯子都。花袍白面呼郎神，当阶夺花不避人。天马乘龙金络脑，贾家贵婿正娇春。柘林纵猎金毛鹰，花街行春银面马。夜宿倡楼酒未醒，飘风吹落鸳鸯瓦。朱提注酒酒如池，太白淋漓吃不辞。上楼更衣玉山倒，腰间带脱金犀毗。蜀琴初奏双鸳鸯，解竹和鸣双凤凰。夜阑酒散不上马，紫荆月堕西家墙。石上叶生青凤尾，阶前花开黄鹄觜。美人弄水百花池，水洒花枝双蝶起。宜男草生小院西，阶前锦石与人齐。钱塘潮生当午信，丹鸡飞上上头啼。凤凰城外横门道，小妓军装金线袄。春晖无赖苦撩人，自下雕鞍蹋芳草。西江媛人久不见，手把新题合欢扇。鲤鱼凭送相思书，霸王门前水如箭。美人遗我昆溪竹，未写雌雄双凤曲。爱惜长竿系钓缗，钓得西江双比目。昨夜布衣行九州，今日绣衣拜冕旒。马前清道一千步，当街不敢阚高楼。关右新来豪杰客，姓字不通人不识。夜半酒醒呼阿吉，碧眼胡儿吹笔笛。
元	王冕	《寓意十首次敬助韵 其四》	荆轲上秦殿，郦生下齐城。斯须属鼎锯，何如卫叔卿？脱身傲万乘，泰华鸿毛轻。所谓达道人，贵在机决明。
元	姬翼	《水龙吟》	此身幸脱尘樊累，宜更选清凉地。山灵招我，峰屏岫幌，回环凝翠。白石清泉，竹轩松迳，草堂林际。拣凭高稳处，储风养月，更谁问，人间世。厌尽壶天景致。笑桃源、落花流水。个中时复，灵仙高会，彩云摇曳。谈笑沧溟，几番尘土，劫灰弹指。倒金壶碧酒，鲸波一吸，且陶陶醉。
元	高道宽	《西江月》	七返砂返本，丹须日用烹煎。坤宫药物采归乾。黑虎赤龙相见。泰否调和得一，中庸三五还元。灵光射透九重天。静处当峰月现。
元	刘秉忠	《南乡子》	檀板称歌喉。唱到消魂韵转幽。便觉丝簧难比似，风流。一串骊珠不断头。惟酒可忘忧。况复卢家有莫愁。醉倒不知天早晚，云收。花影侵窗。
元	徐逊	《水调歌头 式古堂书画题跋卷二十》	盘马万山顶，弹禽群木中。追思年少行乐，减尽旧豪雄。三十六峰青矗，三百六滩碧逝，归路杳重重。拱手问仙伯，谪宦岂天公。奉慈亲，携稚子，访琳宫。太虚点雪高处，万虑一杯融。但得挈家归隐，何用举家拨宅，鸡犬亦升空。长啸下山去，脚底响松风。
元	张翥	《瑞龙吟 癸丑岁冬，访游弘道乐安山中，席宾》	鳌溪路。潇洒翠壁丹崖，古藤高树。林间猿鸟欣然，故人隐在，溪山胜处。久延伫。浑似种桃源里，白云窗户。灯前素瑟清尊，开怀正好，连床夜语。应是山灵留客，雪飞风起，长松掀舞。谁道倦途相逢，倾盖如故。阳春一曲，总是关心句。何妨共、叽头把约，梅边徐步。只恐匆匆去。故园梦里，长牵别绪。寂寞闲针缕。还念我、飘零江湖烟雨。断肠岁晚，
元	李庭	《望月婆罗门引 史尚书生朝 强村丛书校孔荭谷》	太平有象，老人星、喜照滹阳。前衔曾近文昌。寿乐堂名今年余庆，新到五花堂。看鸡鸣问寝，鳞次称觞。白眉最良。八州督，汉侯王。院院琼林玉树，画戟清香。一椿五桂，更休说、燕山窦十郎。谈麈上，白日羲。
元	王逢	《后无题（五首）》	回首昆仑五色天，疏风落日重佪儃。驾骖八骏非忘镐，台置千金旧慕燕。地限上林云过雁，雪封西岭树啼鹃。远惭行在周庐士，横草无功日晏眠。
元	许有壬	《忆秦娥》	山花舞。岩姿能笑禽能语。禽能语。百年心事，一犁春雨。神仙护短多官府。老夫只解为农圃。为农圃。乾坤休问，几番今古。
元	王恽	《感皇恩 赠元舜举。尝为宋文屯田官，以善歌》	今夕是何年，故人相遇。快着银杯泻春露。高阳旧友，要听一声金缕。行云留不去、惊如许。凤微吟，珠绳低度。夜半银屏恍私语。夜花零乱，掩尽六朝琼树。明朝南浦道、伤平楚。
元	长筌子	《杨柳枝》	顿悟真空弃外缘。乐清闲。四时进火运周天。种芝田。埏植玄炉分造化，饮灵泉。寥阳丹阙永绵绵。证金天。
元	郭翼	《淡香亭》	别馆间将掷果车，淡香亭下赏春华。东阑恰好清明节，千树都开烂熳花。
元	沈禧	《沁园春 寿县令代人作  花城允政，喜迎凫舄》	。某幸托葭莩，敢祈松柏，贡南丰一瓣之香。遥陈善，赓宫三寿之语。宾筵，敬录微词，用伸祝赞。伏惟电瞩，以表冰忱。某不胜拜贺之至快阁春边，石栏干外，东风晚情。有银潢公子，摩挲石刻，金华仙伯，主掌鸥盟。陶柳青新，潘桃红嫩，早有丰年笑语声。还知道，是街头父老，竞说升平。怪来云表长庚。与一道澄江月共明。但寿烟起处，千山天远，寿杯满处，千尺泉清。仁寿堂中，长生城内，早蹋金鳌背上行。明年准，望紫云楼上，一点台星。
元	马致远	《拨不断》	酒杯深，故人心，相逢且莫推辞饮。君若歌时我慢斟，屈原清死由他恁。醉和醒争甚？
元	元好问	《沁园春》	再见新正，去岁逐贫，今年逐穷。算公田二顷，谁如元亮，吴牛十角，未比龟蒙。面目堪憎，语言无味，五鬼行来此病同。盐里，似杨雄寂寞，韩愈龙钟。何人炮凤烹龙。且莫笑、先生饭甑空。便看来朝镜，都无勋业，拈将诗笔，犹有神通。花柳横陈，江山呈露，尽入经营惨澹中。闲身在，看薄批明月，细切清风。
元	王冕	《江月楼》	永嘉城郭如斗样，魁峰兰若倚青霄。江空月色上楼白，风挟海声连地摇。高僧居此兴不浅，闲客登临思亦饶。我欲与君飞舞去，更呼仙子共吹箫。
元	韩奕	《冬日忆友》	霜风切戾撼疏扉，老病支离掩弊衣。不久形容随日变，无多亲友逐年稀。池当北向冰容厚，炉到寒深火气微。操瑟齐王门下客，两年梅发未曾归。
元	李道纯	《炼丹砂 咏玄牝示众》	玄牝少人通。说与诸公。休言南北与西东。不在四维并上下，不在当中。阖妙无穷。天地根宗。生生化化运神功。动静机缄应不息，广纳包。
元	朱思本	《千秋岁 寿程竹逸七十》	虎溪清旭。瑞气生华屋。无量寿，如川福。簪缨门阀好，诗礼家声肃。真乐处，庭阶侃侃森兰玉。问迅溪边竹。色与灵椿绿。多积善，祯祥熟。皇天私有许，甲子从新读。千二百，空同不待仙人祝。
金	元好问	《论诗三十首》	东野穷愁死不休，高天厚地一诗囚。江山万古潮阳笔，合在元龙百尺楼。
元	卢挚	《蝶恋花 予将南迈度间赠合曲张氏夫妇》	前度归田菘下住。野店荒村，抚掌琵琶女。忽听梨园新乐府，离鸾别鹤清如许。歌管声残弦解语。玉春泉，心手相忘庆。明日扁舟人欲去，
元	马钰	《踏云行 谢李师叔鞋》	高尚先生，先生姓李。怜予乡远三千里。教言滋味胜琼浆，寻思不让元王醴。见赠予鞋，鞋非鞋履。藏机隐密传玄理。从今无分踏红尘，有缘。
元	方夔	《田家杂兴二首》	樵路通村暗蒺藜，数椽茅蕝护疏篱。阴阴清樾风生树，拍拍苍鹅水满陂。记日旋锄烧地粟，上时新卖落车丝。晚晴惭愧逢端午，醉卧黄昏自不知。
元	杨维桢	《游开元寺憩绿阴堂（为开元寺长老秀石公赋）》	韦郎句中寻昼寂，劫灰不尽绿层层。鸿文重记青城客，内典新传瀑布僧。石佛浮江轻似叶，神珠照钵隐如灯。杪椤树子风前落，吹傍恩公旧毾。
元	王哲	《千秋岁》	汨汨尘寰扰。苦苦尤深窈。长系绊、不分晓。日生还恁地，夜梦魂惊杳。听分表。都缘劫劫波波绍。急急心开肇。早早俱除剿。回首处、见明。一般真个好。万道银霞绕。这番了。秋潭皓月波光晶。
元	钱惟善	《故宫春望次平禹成韵》	登临休赋《黍离》章，千里江流接大荒。剑锁血华空楚舞，镜埋香骨失秦妆。薜萝山鬼啼萤苑，荆棘铜驼卧鹿常寂寞万年枝上月，夜深。犹照旧宫墙。
元	赵可	《望海潮 发高丽作》	云垂馀发，霞拖广袂，人间自有飞琼。三馆俊游，百衔高选，翩翩老阮才名。银汉会双星。尚相看脉脉，似隔盈盈。醉玉添春，梦云同夜惜卿卿。离觞草草同倾。记灵犀旧曲，晓枕馀酲。海外九州，邮亭一别，此生未卜他生。江上数峰青。怅断云残雨，不见高城。二月辽阳芳草，千里路。
元	杨维桢	《城门曲》	谍报越王兵，城门夜不扃。孤臣睛不死，门月照人青。
元	王冕	《漫兴 十五》	秋风清瘴疠，明月照山河。绝国干戈少，空城鼓角多。脱巾怜短发，醉酒觉身和。漫对黄花坐，无劳白苧歌。
元	陈旅	《送宜黄刘县尹》	宝剑妆成即远游，郎心何似妾心忧。茜裙香湿芙蓉雨，翠袖凉生薜荔秋。江北长愁宁滞酒，周南多病莫登楼。海门潮落江瑶美，能把千金买越舟。
元	叶森	《蝶恋花 西湖感旧》	小院闲春愁几许。目断行云，醉忆曾游处。寂寞而今芳草路。年年绿遍清明雨。花影重帘斜日暮。酒冷香温，幽恨无人顾。一阵东风吹柳絮。
元	王哲	《神光灿》	金关叩户，玉锁扃门，闲里不做修持。杳默昏冥，谁会舞弄婴儿。睡到擒猿捉马，醒来后、复采琼芝。每依时，这功夫百日，只许心知。自在逍遥做就，唯舒展红霞，光彩敷披。罩定灵明，方见本有真葱。一粒神丹结正，三重焰、紧紧相随。过瑶池。透青霄，顶上无为。
元	侯善渊	《长思仙》	修行事，谨推寻。无生无灭道相任。易晴空，识本心。明动静，定浮沉。玉婴常守满壶金。彩霞辉，散宝岑。
元	高道宽	《苏幕遮》	觅元因，恰一对。七返真药，雨味丹才配。火候刀圭深青翠。上下升降，睹面人不会。下功夫，休贪睡。不属中间，要妙非内外。夹脊双关飞紫瑞。一颗明珠，飞上苍龙背。
元	姬翼	《感皇恩》	天地一蘧庐，形骸寄旅。弹指光阴遽如许。眼前心上，暗鬼空华无数。尽劳生冗冗、同囹圄。尘境破除，于中作主。俯仰人间已今古。忍将一点，甘受名囚财虏。访林泉自在、云霞侣。
元	周权	《满江红 别毗陵二十载，一日北归，舣舟访旧》	，戏调此词以自述独酌新丰，任疏放、从人不识。还只是、旧时把酒，秋风狂客。颠倒天吴归短褐，风涛岁月头将白。笑平生、尽有气如虹，难教屈。也不学，悲弹铗。也不作，谭扪虱。共梅花心事，岁寒冰雪。眼底山川徒历遍，胸中史记无雄笔。合归来、依旧饭吾牛，歌明月。
宋	释原妙	《偈颂六十七首》	前四十五日何处去，焦尾大虫入闹市。后四十五日何处来，三脚驴子上高台。俊鹰快鹞便合乘时，跛鳖盲龟徒劳左足右孛跳。
元	马钰	《四仙韵 赠烟霞散人》	谪仙猛悟。富贵荣华都不顾。改变衣装。道服云包傲带长。擒猿捉马。不骋容仪多娅姹。玉性无尘。相称烟霞一散人。
元	元好问	《念奴娇 饮浑源岳神仙会（张家＊南塘本订误》	小山招饮，恨还丹、不至人间豪杰。南渡衣冠多励集，萧洒兰亭三月。陶冶襟灵，留连光景，觞咏今无复。黄垆虽近，老怀空感存殁。谁办八表神游，古来登览，此日俱湮没。天景云光摇醉眼，兴在珠宫瑶阙。布席崧台，脱巾石壁，散我萧萧发。短歌悲慨，海涛响振林樾。
元	谢应芳	《江城子 五月十二寿万拙齐》	去年今日泻天瓢。水滔滔。断蓝桥。阻我群仙，鸾鹤赴蟠桃。独有商羊偏喜雨，跳且舞，上山椒。今年南极见丹霄。射金蕉。瑞光摇。浇去胸中，磊块尽。莫厌琵琶弹旧曲，长听取，郁轮袍。
元	魏初	《沁园春 送霍国瑞》	鸡舌浓香，朝马晨钟，十载禁廷。恰行春绿野，从容冠盖，人家烟火，相望升平。一夕霜台，又颁新宠，白璧青钱到姓名。人争道，看春风袖里，霹雳抨轰。谁怜汉水孤征。得旗旆、相从有此行。爱风流凝远，长歌细饮，青灯夜语，款曲交情。恨杀文书，官程未了，又到殷勤渭城。百年里，算悲欢离合，几度长亭。
元	王冕	《偶成 其一》	人言栗里是吾家，问信东皋事已讹。残岁都闻呼盗贼，良宵谁复望星河？门迎野水垂杨柳，屋枕云山带荔萝。沽酒陶情作闲梦，岂知冰冻合滹沱？
元	王吉昌	《南乡子》	大道在三田。知一都休执一边。通贯两间方寸内，幽玄。三一分形象帝先。钻则愈弥坚。仰亦弥高廓化权。视听不知无极旨，空圆。耀古腾今。
元	侯善渊	《沁园春》	太一先天，昊境虚皇，无上至尊。镇玉霄宫殿，群仙聚会，香云罗列，光射殷红。玉兽金麟，白鹤引驾，宝盖琼花散满空。仙娥奏，放真妃窈窕，歌舞仪容。仙音妙唱无穷。尽朝现三清御座中。听洞虚灵宝，升玄至道，开明三要，显现灵能。倦坐披章，回鸾驾凤，五老扶真入绛宫。群仙退，向蓬莱阆苑。合抱纯风。
元	马钰	《清心镜》	悟冤亲，猛离别。男儿志气，斩钉截铁。水云游、誓不回眸，趁火院逼。得清凉，无汗血。清净玉壶，自然莹彻。觉亘初、一点灵灵，绝尘。
元	王＊	《沁园春 牧》	赤脚蓬头，蓑衣箬笠，随处安然。守无角牛儿，不离左右。同行同住，同坐同眠。常在家山，匀调水草，拗性之时着一鞭。牧回处，看辽天鼻孔，软索低牵。闲来渴饮灵泉。把短笛横吹下岭前。喜牛儿安静，清风凉彻，放开心地，万事由天。彼此相忘，形神俱妙，花满前村水满川。真消息，有世人问我，起手擎拳。
元	王吉昌	《木兰花慢 乾卦老阳之象》	判乾元刚象，德纯贞，利元亨。运一气氤氲，施生品物，分布形成。调和四时简易，正始终、机动应经营。日月东西出没，总因元气流行。参罗列曜循环，晃寥廓，体轻清。尽变化无方，杳冥真造，内隐精诚。酝就命基性烛，混太虚、模样貌峥嵘。了了真空无碍，八挥斥难名。
元	王冕	《秋兴（二首）》	万里山河一局棋，旷怀真感独伤悲。石麟夜雨生新恨，铜雀春风属旧时。雪卷流沙驮信远，天沉辽海鹤书迟。五陵年少俱零落，回首故园空梦思。
元	潘纯	《送杭州经历李全初代归》	东家老人语且悲，衰年却忆垂髫时。王师百万若过客，青盖夜出人不知。巷南巷北痴儿女，把臂牵衣学番语。高楼急管酒旗风，小院新声杏花雨。比来官长能相怜，民闲蛱蝶飞青钱。黄金白璧驮西马，明珠紫贝输南船。繁华消歇如翻掌，宫中赋敛年年长。里巷萧条去不归，华屋重门结蛛网。语中呜咽不欲闻，道旁虎狼方纷纭。麒麟凤凰那复得，使我益重髯参军。参军在官近一考，素发萧萧坐成老。上言掣肘下吏骂，赖有闾阎独称好。杭州公事天下繁，大才处决无留难。参军累官日益贵，何术可使斯民安？
元	王哲	《望蓬莱》	真大道，滋味不相饶。明月光中腾莹莹，清风飚上出么么。从此见芝苗。无狭阔，又岂有迢辽。圆现圆成成自在，一能一得复逍遥。方显见彰。
元	王处一	《+邢阕* 劝人改恶迁善》	欲躲灾凶。心喜颜红。把般般、万事休穷。当持净念，钦慕玄风。每乐真欢，搜真趣，悟真空。朗月当胸。照破邪踪。有云朋、霞侣相逢。同超法界，共返仙宫。礼大罗尊，诸天圣，玉虚宗。
元	陈旅	《和维扬友人》	扬子江头水拍天，人家种柳住江边。吴娃荡桨潮生浦，楚客吹箫月满船。锦缆忆曾游此地，琼花开不似当年。竹西池馆多红药，日夜题诗舞袖前。
元	王恽	《水调歌头 寿雪齐》	高斋际晴雪，万象入遐观。文章在公余事，闻望到欧韩。千古微茫洙泗，浩浩发源伊洛，百折障狂澜。歌咏武公志，儆折过铭盘。济时心，调鼎手，未容闲。重看印窠，垂锦花底压千官。风说梅梢春信，一夜蜡痕香满，光动寿杯宽。劝业鼎钟上，留待百年看。
元	马钰	《黄鹤洞中仙 继重阳韵  前后各喝马一声》	癸卯到人间，本是非凡兔。因为玲珑下来，马氏住。愿再修行做。复遇害风仙，传得深深趣。黄鹤洞中仙道成，马风去。直指蓬莱路。
元	元好问	《朝中措》	芦沟河上度旃车。行路看宫娃。古殿吴时花草，奚琴塞外风沙。天荒地老，池台何处，罗绮谁家。梦里数行灯火，皇州依旧繁华。
元	侯善渊	《四块玉》	假里寻真真本别。慧照寥天彻。莹日晶空灵光摄。印碧落，凝翠色。达此心开通妙诀。物我俱休歇。无了了时离生灭。应别有，长天月。
元	萨都剌	《酹江月 登凤凰台怀古用前韵》	六朝形胜，想绮云楼阁，翠帘如雾。声断玉箫明月底，台上凤凰飞去。天外三山，洲边一鹭，李白题诗处。锦袍安在，淋漓醉墨飞雨。遥忆王谢功名，人间富贵，散草头朝露。淡淡长空孤鸟没，落日招提铃语。古往今来，人生无定，南北行人路。浩歌一曲，莫辞别酒频注。
元	李孝光	《环碧斋》	面面溪光护石苔，轩墀无复有尘埃。月涵虚白浮秋去，水泛空青入座来。渔钓儿孙多质朴，啸歌鸥鹭不惊猜。我家亦住沧江曲，千个筼筜绕舍栽。
元	尹志平	《青玉案》	心头远恶常修善。自得真方便。至道夷然容易见。目前端正，是非休论，堪作长生伴。玄言悟彻无分辩。默默颐真内光现。保养神丹成九转。化身空外，六铢天赐，换了如今面。
元	马致远	《小桃红》	画堂春暖绣帏重，宝篆香微动。此外虚名要何用？醉乡中，东风唤醒梨花梦。主人爱客，寻常迎送，鹦鹉在金笼。
明	王逢年	《筑楚门枝巢隐居》	卜筑楚门下，一巢聊自栖。夜同蝉沐露，春与燕分泥。秦苑楼台没，吴宫日月低。浮生已残梦，何事落磻溪。
元	刘敏中	《鹊桥仙 至元甲申三月，余以宰相命市帛东路》	戏作长短句，书於驿壁黄尘古驿，荒园小树。几朵晴云自舞。殷勤马上折来看，问过却、行人几许。琼苞半拆，檀心乍吐。笑向春风不语。多情莫怪洗妆迟，我也是。
元	马钰	《玩丹砂 赠于瓦罐》	瓦罐先生俗姓于。三千里路乞残馀。逍遥坦荡称吾徒。常认此般真活计，自然不受世情拘。修完性月照冰壶。
元	许桢	《太常引》	淡妆素服更纤浓。清致不须红。伫目画桥东。一扫尽、人间冶容。麻姑何在，嫦娥昨夜，飞出广寒宫。天亦为诗翁。把好景、都移此中。
元	欧阳玄	《渔家傲 余读欧公李太尉席上作十二月淦家傲》	其盛丽，生平思仿佛一言不可得。近年窃官于朝，久客辇下，每欲放此，作十二阕，以道京师两城人物之富，四时节令之华，他日归农，或可资间暇也。至顺壬申二月，玄修大典既毕，经营南归，属春雪连日，无事出门，晚寒附火，私念及此，夜漏数刻，腹具成，枕上不寐，稍谐叶之。明日，笔之於简，虽乏工致，然数岁之中，耳目之所闻见，性情之所感发者，无不隐括概见於斯。至於国家之曲故，乘与与居，与夫盛代之服食器用，神京之风俗方言，以及四方宾客宦游之况味，山林之士未尝至京师者，正月都城寒料峭。除非上苑春光到。元日班行相见了。朝回早。阙前褫帕欢相抱。汉女姝娥金搭脑。国人姬侍金貂帽。绣毂雕鞍来往闹。闲驰骤。拜年直过烧灯后。
元	马钰	《夜行船》	秘奥岂愁天地管。处玄机，故然贫懒。守服环墙，高而不短。马风性，无寒暖。常心香慵执卷。师恩报，何时愿满。功行周圆得云汉。云步。
元	王逢	《宫中行乐词（六首）》	羽猎罢长杨，宸游入未央。鸾开双画扇，鹤舞百霓裳。玉盏琼花露，金盘紫蔗霜。长门谁闭月，流影在仓琅。
元	魏初	《木兰花慢 赠阆州扬宣抚》	问高城铁，缘底事、净妖氛。道霜落长安，元令，万骑云屯。人人知自有用，望金汤、直上撼乾坤。海陆鲸掀舞，秋风怒卷孤豚。将军。却恐炽灾熏。玉石到俱焚。便立马城头，扶伤病，不侈奇动。区区莹蜂螳臂，算从今、都合平吞。一片旌旗闲暇，梦魂常绕门。
元	马钰	《满庭芳 看清静经，因作是词，赠徐司判》	孤眠独处，不迷外境。常常留心内认。悟彻男清女浊，男动女静。即非世间男女，是无中、些儿结正。谁信道，却元来便是，自家性命。捉住这般妙趣，便澄心遣欲，绝乎视听。杳杳冥冥恍恍，忽忽相应。其中有精有物，觉男儿、自然怀孕。常清静，产胎仙，出现有准。
元	杨维桢	《舟过黄店》	水会鱼盐市，霜清蟹稻天。高桥十字港，新刹四边田。树老乌银荚，花开白玉颜。老翁夸乐岁，斗米直三钱。
元	顾瑛	《三月廿日陈浩然招游观音山宴张氏楼徐楚兰佐》	春江暖涨桃花水，画舫珠帘，载酒东风里。四面青山青似洗，白云不断山中起。过眼韶华浑有几，玉手佳人，笑把琵琶理。狂杀云台标外史，断肠只合江州死。
元	马需庵	《太常引 寄保下郝遂初》	人生能得几相逢。漫中夜，忆元龙。白发调儿童。问百巧、谁教百穷。几时携手，浮香亭上，一醉发春红。天地醉乡中。放长袖、婆娑晚风。
元	李晏	《鹧鸪天》	苒苒萋萋雨后村。芳尘不到五侯门。曾随晓泪撩诗思，又向春风入烧痕。春去后，忆王孙。啼红南浦记芳温。夕阳楼外连天远，乞与骚人怨楚。
元	卢挚	《菩萨蛮 寄江西米理问信父 天下同文》	市桥烟柳春如画。小楼明月吴山下。把酒听君歌。可人良夜何。旧游新梦断。月落西江远。江上数峰青。寄声徐孺亭。
元	杨维桢	《不赴召有述》	皇帝书征老秀才，秀才懒下读书台。子房本为韩仇出，诸葛应知汉祚开。太守枉于堂下拜，使臣空向日边回。老夫一管春秋笔，留向胸中取次裁。
元	王逢	《题赵善长为李原复所画山水》	日光青寒杀气白，山童林髡水缩脉。城舂堕指扌朱送馁，莽苍坤舆大宵宅。齐东赵原吴下客，辞荣养母韩康伯。酒狂忽忆雍熙时，画法荆关海岳窄。魁峰杰岭大将颜，秀厓峭壁仙卿班。云岚滃勃嵩华表，石栈荦确崤函间。翚飞楼阁深翠隐，兽群远迹人烟近。一瀑天垂雪练绅，万松花落黄金粉。森萝翳槲杳莫尽，若闻行歌采芝菌。旁观众攫攘，妙洒独心苦。神工精会合，鬼物毛竦竖。烓爨扁舟露沙溆，磨轮新坊俯场圃。雌伏鸡窠悬在梁，磬折田翁饲其牯。土膏不假酥雨润，帘脚似逐东风顺。贡联包匦旅裹粮，驴驱马驮力角奋。怛然阁笔泪满腮，龙虎虚卧滦阳台。累朝德泽百年运，短褐老去江南哀。我诗题罢春泼眼，又见他乡鸿雁回。
元	王冕	《今时》	今时自与古时别，酒兴何如诗兴赊？风引白云归坐榻，雨蒸花气入窗纱。漫言海上神仙宅，不抵江南处士家。有客相过勿多论，老夫迂阔是生涯。
元	张昱	《临安访古·锦溪》	钱王功业与天齐，百里旌旗照此溪。从自波中铺锦后，至今光景净无泥。
元	王冕	《怀友》	登楼复登楼，古月缺复满。美人天一方，眷眷衣带缓。沉吟向空窗，席不暖。跬步隔千里，夜冷愁梦短。卷纸难与伸，回肠终欲断。何当御飚轮，相从事萧散？
元	许有孚	《太常引》	绿衣持节拥亭亭。玉立万娉娉。一见寸心倾。任诗画、无声有声。新篁摇葆，苍梧张盖，山色入帘青。云淡午风轻。看树影、西窗又横。
元	尹志平	《巫山一段云 赠龙虎夫人》	北海功还未，赤城行已周。一身清静永忘忧。何处得闲愁。四十天当不惑。事事谙来明白。乐知知命保安和。真理本无多。
元	刘处玄	《蓦山溪》	七旬相近，正好忘尘世。世梦几时休，道德修、胜争薄利。恩山爱海，火院镇烧身，闻身健，觅清凉，一任迷人毁。闲看三教，造化明周易。达理妙通天，四相泯、无忧无喜。洞天高卧，自在炼真丹，他年去，上青霄，始现无为异。
元	尹志平	《踏云行》	静里喧喧，闹中寂寂。灵源妙用谁能识。两般颠倒入虚无，自然显个真消息。气过三关，神游八极。绵绵来往无踪迹。此时休歇罢参寻，前程。
元	许有壬	《如梦令》	岁暮天寒时节。满意相看冰雪。不遣野人归，谁慰此君清绝。清绝。清绝。添上一方明月。
元	曹伯启	《鹊桥仙》	牛毛胥役，蝇头文字。终日疲神役志。何人顶坐垂钩，应笑我、徒能鄙事。起家寒士，从师夫子。不识苍头阍寺。夜郎旋辔又平城，只把做。
元	马钰	《迎春乐 赠刘先生》	斗杓运转初临阵。自然阳气腾腾。那堪青鸟传消信。土牛击，知时分。日行西陆金光莹。黄芽瑞草灵芝润。赏玩九还丹，开琼宴，宜齐整。
元	白朴	《沁园春 保宁佛殿即凤凰台，太白留题在焉。》	刻御书王荆公赠僧诗云，纷纷扰扰十年间，世事何常不强颜，亦欲心如秋水静，应须身似岭云间。意者当时南北扰攘，国家荡析，磨盾鞍马间，有经营之志，百未一遂，此诗若有深契于心者以自况。予暇日来游，因演太白荆公诗意，亦犹稼轩水龙吟用李延年淳于髡语也。我望山形，虎踞龙盘，壮哉建康。忆黄旗紫盖，中兴东晋，雕兰玉砌，下逮南唐。步步金莲，朝朝琼树，宫殿吴时花草香。今何日，尚寺留萧姓，人做梅妆。长江。不管兴亡。谩流尽、英雄泪万行。问乌衣旧宅，谁家作主，白头老子，今日还乡。吊古愁浓，题诗人去，寂寞高楼无凤凰。斜阳外，正渔舟唱晚，一片鸣榔。
元	李道纯	《水调歌头 言性》	三元秘秋水，都不属思量。收来毫末，放开在地不能藏。过去未来见在，只是星儿消息，体物显然彰。本自无形象，随处见青黄。性源清，心地静，发天光。木人半夜，倒骑铁马过银潢。正是露寒烟冷，那更风清月白，乘兴水云乡。识破梦中梦，稽首礼虚皇。
元	杨维桢	《玉莲曲为金陵张氏妓赋》	芙蓉出五沃，荡漾水中央。托根遍七泽，濯影照沧浪。亭亭立淤泥，静试岳井妆。使君青雀舫，夜夜宿花傍。为结明珰盖，覆此并头芳。洛妃解瑶珮，王子荐琼觞。饥餐玲珑玉，渴饮醍醐浆。白日忽成晚，粉面落秋霜。窟不结子，柔丝断藕肠。波寒沉獭伞，愁杀野鸳鸯。
元	马钰	《解佩令》	摧强挫锐，常搜己过。处真常、毋劳打坐。每向人前，须做小、无心做大。坎离中、虎眠龙卧。不憎不爱，无人无我。又何愁、非灾横祸。自在逍遥，与云朋、霞友唱和。占清闲，自家几个。
元	尹志平	《瑞鹧鸪 与延真观小买师》	道人起念不寻常。宿业牵缠惹祸殃。朴实修真方得久，浮虚学道岂能长。旋生旋灭心难定，不动不摇意易防。早悟知常功累足，恁时许尔志坚。
元	许有孚	《摸鱼子》	买陂塘旋栽杨柳，英雄颇识时务。老臣正欲彰君赐，未办万间风雨。安石渚。可无事争墩，吾自安吾屿。从人浪语，且雪后观山，灯前飞盖，不动剡溪趣。西湖梦，却要扁舟来许。何时命驾如吕。对梅浑是苏堤上，追和逋仙佳句。茶当醑。有佳客相过，刻烛论诗谱。因评近古。自昼锦归来，观鱼轩后，谁更问园圃。
元	王哲	《捣练子》	用刀圭。剖昏迷。合和一处怎生携。哩，哩。人头落，现虹霓。白莲花朵出青莲。哩，哩。
元	王冕	《伤亭户》	清晨渡东关，薄暮曹娥宿。草床未成眠，忽起西邻哭。敲门问野老，谓是盐亭族。大儿去采薪，投身归虎腹。小儿出起土，冲恶入鬼录。课额日以增，官吏日以酷。不为公所干，惟务私所欲。田园供给足，鹾数屡不足。前夜总催骂，昨日场胥辱。今朝分运来，鞭笞更残毒。灶下无尺草，瓮中无粒粟。旦夕不可度，久世亦何福？夜永声语冷，幽咽向古木。天明风启门，僵尸挂荒屋。
元	张中孚	《蓦山溪 中州乐府》	山河百二，自古关中好。壮岁喜功名，拥征鞍、雕裘绣帽。时移事改，萍梗落江湖，听楚语，厌蛮歌，往事知多少。苍颜白发，故里欣重到。老马省曾行，也频嘶、冷烟残照。终南山色，不改旧时青，长安道，一回来，须信一回老。
元	王哲	《满庭芳 文登张公邵公要起玉花社》	王哲身留，玉花社举，此因都为张侯。迤而邵氏，庵舍不能修。后悔人人猛悟，兔儿起、抛甚。还知否，断弦无续，覆水定难收。休休。各处分，我虽眷恋，诚没回头。愿诸公心内，念忆同流。别意离?已动，金莲子、光满西州。当归去，文胜景，不复再重游。
元	詹仲举	《沁园春 郁逢庆书画题跋卷九注云，叔袒留耕》	儿汝来前，吾与汝言，汝知否乎。自吾家种植，诗书之外，略无一毫，薏苡明珠。，齑盐旦暮，三世儒冠出此涂。长安道，汝父兄叔们，几度齐驱。如今侧足横舒。看一领青衫似摘须。这衫儿着了，要须徐称，莫教黄嘴，暗里揶揄。剌史家声，拾遗直节，要你心情似得渠。心期处，似献之忠孝，更着工夫。
元	元好问	《玉楼春》	流光不受长绳系。乐事且须论早计。丹成鸡犬亦登仙，运去英雄空掩涕。花留酒笑宁无意。酒藉花香尤有味。由来夷跖不多争，唤向花间同一醉。秋风茅屋浮云。汗漫招来嵇与阮。尽从鹤背更腰金，独恨骑曹余手板。酒中最好藏疏懒。深注红螺容细卷。世间只没闲人，举步有闲渠自。
元	谭处端	《望蓬莱》	听咨告，少事要君知。万事苦求终害己，得便宜是落便宜。伶俐不如痴。真修炼，心外莫行特。只据眼前为见在，自然烦恼不相随。步步入无。
元	王＊	《挂金索》	二更清净，心要常虚守。默默回光，照见无中有。赶退群魔，振地金狮吼。顷刻功成，便与天齐寿。
元	王哲	《南乡子 风琴》	妙手喜新成。十六条弦别有名。挂在宫中云外路，风迎。便许能招自己声。不入俗人聆。占得仙音讲道经。唯我傍边全善听。叮咛。携尔蓬莱。
元	张昱	《湖楼》	楼前芳草碧盈盈，付与幽禽自在鸣。堤上马驮红粉过，湖中人载画船行。日长燕子语偏好，风暖杨花体又轻。何限才情被花恼，独教书记得狂名。
元	傅若金	《岳阳中秋值安南贡使因怀旧游》	洞庭秋气满龙堆，为客偏惊节序催。铁笛乍闻云外过，琼楼应傍月中开。越裳重译三年至，溟海浮槎八月来。忽忆旧游今万里，天涯长见雁飞回。
元	同恕	《临江仙 寿宝长卿 以上四库珍本榘  集卷》	我友西溪上老耽，书未省华颠。春工酿一家天。花栏红日染，柳岸绿风牵。有子有孙兰映玉，可人不坠青毡。吟诗酌酒过年年。幅巾藜杖子，真个隐神仙。
金	元好问	《论诗三十首》	斗靡夸多费览观，陆文犹恨冗于潘。心声只要传心了，布谷澜翻可是难。
元	许有壬	《摸鱼子》	买陂塘旋载杨柳，归农未免多务。一庭四序饶风景，且说夜来春雨。香湿渚。爱新树依稀，敷影连三屿。黄鹂不语。怕曲几团蒲，坐忘方定，惊破静中趣。功名事，却笑平生自许。谁调阳律阴吕。而今且向东君问，旧句岂如新句。开腊醑。要醉唤石湖，重缉寒梅谱。荣枯自古。趁九十韶华，六旬余力，终日醉吾圃。
元	王吉昌	《风入松》	炼神入道混融成。表真净真清。造化阳魂离体变，恣纵横、触处蓬瀛。野鹤孤云无碍，观自在，任飞行。死生宠辱不须惊。得久视长生。欣见主人真头面，露堂堂、妙体峥嵘。了了圆空一着，形无像，道为名。
元	王逢	《常州分省席上（二首）》	玉帐虎文茵，弓旌左右陈。鸾刀飞脔炙，龙勺滟浮春。舞困珠璎脱，歌深翠黛颦。心存大臣体，授简属嘉宾。
元	郭珏	《长相思》	长相思，相思者谁？自从送上马，夜夜愁空帏。晓窥玉镜双蛾眉，怨君却是怜君时。湖水浸秋藕花白，伤心落日鸳鸯飞。为君种取女萝草，寒藤长过青松枝。为君护取珊瑚枕，啼痕灭尽生网丝。人生有情甘白首，何乃不得长相随？潇潇风雨，喔喔鸣鸡，相思者谁？梦寐见之。
元	王逢	《钱塘春感六首》	瑶池青鸟集觚棱，白塔金凫閟夜灯。云母帐虚星采动，水晶宫冷露华凝。骊山草暗墟周业，郿坞花繁失汉陵。白马素车江海上，依然潮汐撼西兴。
元	宋＊	《绿头鸭 送张仲容过维扬，复之钱结婚，正月》	缓摇鞭。销魂桥上留连。恰春波、鸭头新绿，仓皇便买吴船。就华堂、溶溶寿酒，作绣陌、草草离筵。倾盖论交，分袂怨别，春风秋月仅经年。都门道、纷纷轻薄，余子正堪怜。夫君妙，心期湖海，意气云天。便明朝、拂衣径去，天涯幽恨无边。暮维舟、沙鸥雪，春市酒，淮柳垂烟。绿水迢迢，青山隐隐，浙江云拥洞房仙。对西湖、烟浓雨澹，少小占芳妍。归来好，扶摇九万，水击三千。
元	王哲	《川拨棹》	二更里，瞥看天河流无竭。忽见耿耿洪波，泼滟滟底昭彻。向西方也，玉花结。灌出黄芽色非担，甲尖上抟白雪。有此一个灵童，摆手亲自去折。害风儿，怎生说。
元	原妙	《威仪辞 四首》	山中行。步高身尽轻。拟飞去，惟恐世人惊。
元	张翥	《声声慢 九日泛湖游寿乐园赏菊，时海棠花开》	西风坠绿。唤起春娇，嫣然困倚修竹。落帽人来，花艳乍惊郎目。相思尚带旧恨，甚凄凉、未妆束。吟鬓底，伴寒香一朵，并簪黄菊。却待金盘华屋。园林静、多情怎禁幽独。蛱蝶应愁，明日落红难触。那堪雁霜渐重，怕黄昏、欲睡未足。翠袖冷，且莫辞、花下秉烛。
元	马钰	《道成归 藏头赠岳秀才》	年苦志不求奇。公寻者希。夷猛悟笑微微。华枉用机。予偃，婴肥。宫祥瑞围。传心印谨相依。灵神自飞。
元	王冕	《题画梅》	君不见汉家功臣上麒麟，气貌岂是寻常人？又不见唐家诸将图凌烟，长剑大羽联貂蝉。龙章终匪尘状，虎头乃是封侯相。我生山野无能为，学剑学书空放荡。老来晦迹岩穴居，梦寐未形安可模？昨天冷飚动髭须，拄杖下山闻鹧鸪。乌巾半岸衣露肘，忘机忽落丹青手。器识可同莘野夫，孤高差拟蟠溪叟。山翁野老争道真，松篁节操梅精神。吟风笑月意自在，只欠鹿豕来相亲。江北江南竞传写，祝君叹其才尽下。我来对面不识我，何者是真何者假？祝君放笔一大笑，不须揽镜亦自肖。相携且买数斗酒，坐对青山姿倾倒。明朝酒醒呼鹤归，白云满地芝草肥。玉萧吹来雨霏霏，琪花乱点春风衣。祝君许我老更奇，我老自觉头垂丝。时与不时何以为？赠君白雪梅花枝。
元	王庭筠	《凤栖梧》	衰柳疏疏苔满地。十二阑干，故国三千里。南去北来人老矣。短亭依旧残阳里。紫蟹黄柑真解事。似倩西风，劝我归欤未。王粲登临寥落际。雁飞不断天连水。
元	王冕	《次韵全忠斋》	十年孤影寄天涯，冷笑傍人论左车。白雪阳春应有价，清风明月不须赊。交游渐喜诗成垒，定省惟凭梦到家。休道焰光推不出，却愁烧杀杏园花。
元	元好问	《虞美人》	一杯薄酒休辞醉。愿一千二百岁。白云长伴此身闲，桂月苹风，分取壶天。鹊炉香黄金尾。庭院生秋意。倒倾银汉作流霞。胜看蟠桃，碧。
元	杨维桢	《春侠杂词（一十二首）》	凤凰城外横门道，小妓军装金线袄。春晖无赖苦撩人，自下雕鞍蹋芳草。
元	马钰	《西江月 赠清净散人》	一则降心灭意。二当绝虑忘机。三须戒说是和非。四莫尘情暂起。五便完全神气。六持无作无为。七教功行两无亏。八得超凡出世。
宋	赵功可	《声声慢》	情痴倦极，天阔归迟，吟魂无力随风。月落墙阴，一屏睡睫濛濛。邯郸平生难记，记花前、犹醉金锺。留连处，忽一声山外，吹度晴钟。觉来重重追忆，似游尘飞去，那拾遗踪。寄谢芳卿，向来曾主芙蓉。人间兴亡万感，看千年、与梦皆空。披衣起，倚阑干、人在笑中。
元	张雨	《踏沙行 为朱德辉送医僧道二首》	龙树名方，阿师偏得。参苓药笼真奇特。闲身偶尔病魔侵，几番劳动黄金锡。灌溉三田，平和百脉。只消甘露杨枝滴。八荒寿域太平时，大家。
元	赵孟頫	《大都遇平江龙兴寺僧闲上，座话唐綦毋潜宿龙》	闻说龙兴寺，多年未款扉。风林发松籁，雨砌长苔衣。殿古灯光定，房深磬韵微。秋风动归兴，一锡向空飞。
元	谢应芳	《满庭芳 夏五雨窗言怀》	十里横山，一湾流水，东洲蕞尔孤村。称来田舍，山水对衡门。老我无能为矣，犁锄事、付与儿孙。湖田上，黄梅雨足，蛙鼓声喧。亲朋三四老，须眉雪白，言笑春温。每携手相过，清事闲论。坐挹山光水色，茅柴酒、倾倒夸尊。章台路，马蹄尘土，不到紫苔痕。
元	马钰	《折丹桂 继重阳韵》	养家想著心先凛。何必重重审。残躯已过下坡年，不灰心，更候甚。家缘下安然寝。饥渴求餐饮。天机秘诀暗传来，外琢磨，直要恁。
元	邵亨贞	《点绛唇》	荒草寒烟，几年不到新安路。旧时行处。流水迷官渡。万里风埃，掇送流年度。伤迟暮。东驰西骛。俯仰成今古。
元	张雨	《百字令 寿玄览真人，次黄一峰韵》	橙黄橘绿，占一年好景，人间真乐。玉尘金鳌相对峙，如我视今犹昨。珍重留侯，招邀黄石，俱赴蟠桃约。一卮仙酒，得陪三老斟酌。总道独绾银章，重披宫锦，有自家天爵。八明年身更健，胸次遥天恢廓。春小花繁，溪清月皎，都付延年药。洞霄仙侣，更添一个仙鹤。
元	元好问	《蝶恋花》	最是一年秋好处。橘绿橙黄，半带金茎露。翠幕珠帘开紫府。五云深处台星聚。昨夜玉皇传诏语。闻道君家，勋业高前古。赐与金丹并玉醑。
元	宋＊	《人月圆 诚夫兄生子，名京华儿》	神州佳丽明光锦，生出玉麒麟。四筵都爱，西山眉翠，太液瞳神。他年应是，斗鸡走马，紫陌红尘。这回休更，燕秦树栗，江浦垂纶。
元	卢挚	《折桂令》	想人生七十犹稀，百岁光阴，先过了三十。七十年间，十岁顽童，十载狂嬴。五十年除兮昼黑，刚兮得一半儿白日。风雨相催，图走鸟飞。子细沉吟，都不如快活便宜。
明	楚石梵琦	《怀净土诗（八首。原一百十首）》	人生百岁七旬稀，往事回观尽觉非。每哭同流何处去，闲抛净土不思归。香云玛瑙阶前结，灵鸟珊瑚树里飞。从证法身无病恼，况餐禅悦永忘饥。
元	马致远	《四块玉》	绿鬓衰，红颜改，羞把尘容画麟台。故园风景依然在；三顷田，五亩宅，归去来。
元	马钰	《满庭芳 赠曹八先生》	妙玄易解，心意难善。穷究如何长便。牢捉牢擒，争奈马猿跳健。十二时中返倒，斗唆人、生情起念。当发愿，便至死来来，与他征战。饶你十分颠傻，却怎禁，坚志专专锻炼。达悟知空，自是内观不见。才方生育天地，药炉中、日月运转。常清静，圣功生，神明出现。
元	谭处端	《满庭芳》	欺味成家，悭贪积富，静言独坐思量。养他数口，罪孽自家当。催促光阴似箭，才青鬓、容改衰苍。百年里，谁人尽数，兀兀谩罗张。身强。闻早悟，知愆悔过，速改行藏。向闲中细细，增福消殃。更有高明大志，抛缰锁、物外飘?修行好，游山玩水，日用心香。
元	王哲	《苏幕遮 劝世》	叹人身，如草露。却被晨晖，?转还归土。百载光阴难得住。只恋尘寰，甘受辛中苦。告诸公听我语。跳出凡笼，好觅长生路。早早回头仍返顾。七宝山头，作个云霞侣。
元	胡祗＊	《南乡子 宿武安李仲威家因营葬事》	梦破五更头。万虑关心不可收。忧世忧身无限事，多忧。自笑元龙百尺楼。寒叶雨声稠。百蛰无声已暮秋。一岁又从流水去，悠悠。明日田家。
元	邵亨贞	《蝶恋花》	燕子楼边春意早。楼上红妆，何似当时好。一自画眉人去了。梦魂暗逐天涯。蹋蹋马江路杳。数尽归期，屈指东风老。惆怅一春欢事少。
元	王恽	《望月婆罗门引》	小窗人静，梅枝香细月华明。博山一缕云蒸。好个仙风骨，诗思苦凭陵。有间书遮眼，枕松声。素无宦情。较得失、一毫轻。自叹高歌白雪，寡和谁听。潇然巾卷，见芝宇、光浮寿颊生。春酒绿、何频倾。
元	王冕	《春晚客怀 其四》	花落春城暮，登临思倍清。买杯酬宿约，联句足余情。三峡星河动，九江风浪生。吾侪似无用，思与白鸥盟。
元	张翥	《最高楼 为山村仇先生寿》	方寸地，七十四年春。世事几浮云。躬行斋内蒲团稳，耆英社里酒杯频。日追游，时啸咏，任天真。喜女嫁男婚今已毕。便束帛安车那肯出。无一事，挂闲身。西湖鸥鹭长为侣，北山猿鹤莫移文。愿年年，汤饼会，
元	马钰	《满庭芳 遇姜四翁所惠团袄》	一纪环墙，数年赤脚，捱他寒冷如囚。超然一志，决要行功周。感得神仙下界，向身中、布气如流。无凝滞，冲和上下，相应好因由。关西牒发我，远来东土，恣意贪求。做天来大错，敢受绵裘。结里身如囤，招谴责、厥疾难瘳。还团袄，潇潇洒洒，褴褛显真修。
元	王冕	《临清阻雪 其二》	一片雪飞寒较多，即看漫地却如何？竞传暖体须燕王，谁肯停杯慰楚娥？直北大风山欲倒，江南无冻水生罗。临清不是长安道，时听凌空响王轲。
元	徐再思	《梧叶儿》	鸦鬓春云亸，象梳秋月欹，鸾镜晓妆迟。香渍青螺黛，盒开红水犀，钗点紫玻璃：只等待风流画眉。
元	姚燧	《南乡子 游洪山寺》	良月大洪山。枫叶青青柏叶殷。一树桃花修竹里，天悭。连见春风一岁闲。争挽插云鬟。日暮金鞍未拟还。偏与歌姝相照，朱颜。应笑诗人两。
元	邵亨贞	《感皇恩 忆梅》	客里访南枝，几番愁恼。石径苍苔倩谁埽。江畔人家，篱外一枝开早。雪中回首处，春犹好。如此清香，寒应饱。醉帽斜簪任欹倒。而今相见，那似向时怀抱。旧游长入梦，孤山道。
元	王冕	《漫兴 十一》	登高聊纵目，怀古忽伤心。北极星辰远，中原草木深。天寒群雁叫，夜静独猿吟。处处知音少，尘埃绿绮琴。
元	丁鹤年	《樊口隐居（为武昌李均玉作）》	万里云霄敛翼回，挂冠高卧大江隈。春深门巷先生柳，雪后园林处士梅。翠拥樊山邀杖屦，绿浮汉水映樽罍。谁能领取坡仙鹤，月下吹箫共往来。
元	姬翼	《苏幕遮 以上双照楼景元延佑本知常先生云山》	少追陪，稀赴会。本分随缘，一任人憎爱。勘破前程生死大。自究元初，昼夜休交昧。不妆高，不捏怪。卓尔身心，动止俱无碍。赢得逍遥长自在。行满功成，定是超三界。
元	边元鼎	《八月十四日对酒》	梧桐叶凋辘轳井，万籁不动秋宵水。金杯泻酒艳十分，酒里华星寒炯炯。须臾蟾蜍弄清影，恍然不是人间景。金波谈荡桂树横，孤在玻璃千万顷。玻璃无限月光冷，澒洞一色无纤颖。清风飒飒四坐来，坎入羲皇醉中境。醉中起歌歌月光，月光不语空自凉。月光无情本无恨，何事对我空茫茫。我醉只知今夜月，不是人间世人月。一杯美酒蘸清光，常与边生旧交结。亦不知天地宽与窄、人事乐与哀，仰看孤月一片白，玉露泥泥从空来。直须卧此待鸡唱，身外万事徒悠哉。
元	白朴	《满江红 用前韵留别巴陵诸公，时至元十四年》	行遍江南，算只有、青山留客。亲友间、中年哀乐，几回离别。棋罢不知人换世，兵余犹见川留血。叹昔时、歌舞岳阳楼，繁华歇。寒日短，愁云结。幽故垒，空残月。听阁阎谈笑，果谁雄杰。破枕才移孤馆雨，扁舟又泛长江雪。要烟花、三月到扬州，逢人说。
元	元好问	《太常引 为东原范尊师寿。范新得曹夫人，所》	衣冠人物渺翩翩。天地一仙。来自范公泉。管家在、三山洞天。一簪华发，一篇秋水，得意已忘言。图画看他年。与松上、幽人泣传。
元	杨维桢	《半云轩诗》	我有山中屋，与云相伴之。云去何所去？云归何所归？云静我心住，云动我意飞，一动与一静，阴阳互根依。是为古心法，我儒不能非。
元	丘处机	《万年春 杜鹃》	春暖烟晴，杜鹃永日啼芳树。声声苦。劝人归去。不道归何处。我欲东归，归去无门路。君提举。有何凭据。空设闲言语。
元	马钰	《望蓬莱 了蝉》	秋蝉噪，声细又声长。饮罢闻风声不困，声声都了显行藏。使我起凄惶。堪嗟叹，模样是蜣娘。尚自超然蝉退去，为人宁忍昧三光。急急养铅。
元	马钰	《西江月 赠明月散人》	一道经花玉线。二轮日月烹煎。三车搬运入丹田。四海云游走遍。五色霞光出现。六情变作青莲。七真攒聚性圆圆。八臂金刚伏善。
元	郝大通	《无俗念 鸣鹤馀音卷之一》	十年学道，遇明师、指破神仙真诀。一句便知天外事，万载千年疑绝。见色明心，闻声悟道，此理难言说。玄关斡运，心生无限欢悦。放开匝地清风，迷云散尽，露出青霄月。万里乾坤明似水，一色寒光皎洁。玉户推开，珠帘高卷，坐对千岩雪。人牛不见，悟个不生不灭。
元	马钰	《满庭芳 寄零口孙可道》	幻躯模样，走骨行丘。算来骋甚风流。父母生你之处，杀你因由。奉劝疾些识破。恋儿孙、有甚程头。早回首，把家缘撇下，物外真修。一个无为清静，是仙家秘诀，大道机谋。凭此行持，何必身外搜求。自然汞铅易结，九还丹、数日全周。神光灿，乘羽轮飚驾，直入瀛洲。
元	杨维桢	《白头翁》	疏蔓短于蓬，卑栖怯晚风。只缘头白早，无处入芳丛。
元	凌云翰	《无俗念》	等闲屈指，算今来古往，谁为英杰。耳目聪明天赋予，怎肯虚生虚灭。去燕来鸿，飞鸟走兔，世事何时歇。风波境界，大川不用频涉。踏遍万户千门，五湖四海，一样中秋月。正面相看君记取，全体本来无缺。空里非空，梦中真梦，莫对痴人说。便须骑鹤，夜深朝礼金阙。
元	王冕	《漫兴 其二》	中天积翠郁层阴，雪瀑遥飞落远岑。白月夜分双鹤舞，清风时听万松吟。放怀尽可从诗酒，行乐何须论古今。我欲与君飞两舄，题诗刻竹满山林。
元	王冕	《素梅 三七》	夜来漫踏前村雪，雪里梅花认得真。回首中原天万里，琼林玉树一般春。
宋	张宪	《黄天荡》	昆明劫烧成灰火，临平葑湖拨不开。黄泥万顷下无底，海眼一丝通往来。南徐江边海鰌走，江神顿足黄龙吼。便翻银汉濯泥沙，要使妖蛇先授首。
宋	王执礼	《锦溪次赵令韵二首》	微云淡日半昏明，初换春衫步屧轻。行到小桥幽绝处，朗吟诗句答溪声。
元	高道宽	《苏幕遮》	闭玄关，通三昧。采药仙翁，收得真消息。柳岸芦花添青翠。满地白云，只许人不会。但拈来，偏如意。本分家风，分付真心地。一颗神珠明丽丽。照破尘沙，相遇人授记。
元	王处一	《望蓬莱 述怀 云光集卷之四》	天之道，妙用不虚传。一点生成法性，二仪炼就出尘仙。随步结金莲。明了了，颠倒显根源。四大扶持真水火，五光照彻九重天。七祖尽朝元。
元	顾瑛	《分题送周仕宣南台典吏 分得芙容堂》	钟山蜿蜒若龙走，送子春江一壶酒。他时戴花归故乡，莫忘江头折杨柳。
元	陈基	《春草池绿波亭》	每倾鹦鹉留佳客，欲采芙蓉寄远人。燕子不来秋已算，倚栏无语独逡巡。
元	马钰	《清心镜 华亭严因院主》	刘子温，性通达。父子三人，尽皆落发。便不?、有相行持，认无妙法。个内净清灵宝塔。玉象金狮，绕围七匝。蓦然间、响亮玎铛，显妙音。
元	马钰	《恣逍遥 赠韩守玄》	恣意逍遥，逍遥恣意。逍遥自在无萦系。行坐逍遥，逍遥似醉。逍遥到处，似云似水。悟彻逍遥，逍遥养气。逍遥里面修仙计。这个逍遥，逍遥无比。逍遥去蓬岛，十洲有位。
元	谢应芳	《吴下咏怀（八首）》	甫里水东头，垂萝系客舟。客心清似水，吟鬓白于鸥。词赋知无用，干戈苦未休。蓬窗三日雨，农事忆西畴。
元	元好问	《瑞鹤仙》	薰风弦上奏。正蛙鸣池沼，莺吟槐柳。龙涎喷金兽。一番疏雨、梅黄时候。神仙旧友。爱五亭、山明水秀。向时庆旦，高明富贵，殆由天授。知否风流儒雅，利达丛中，似公稀有。芝兰挺秀。看早晚，定成就。况雪儿佳丽，歌清舞妙，管取天长地久。愿年年预借菖蒲，劝君寿酒。
元	陆仁	《款歌》	湾湾流水曲栏干，皞鳷芙蓉不耐寒。玉手为开银屈膝，举头却见月团团。
元	王哲	《黄鹤洞中仙 前后各喝马一声》	赶退日中乌，捉取月中兔。便著晶光覆了身，金马住。方是重阳做。交位显真功，换质成真趣。到此还知自在游，玉马去。走入云霞路。
元	王吉昌	《醉桃源 贪狼巨门》	杓枢贪巨秉天真。玄皇附耳亲。扶持五蕴已通神。都收万劫尘。寂然定，体清新。温存一性纯。冥冥物外傲长春。逍遥月作邻。
元	刘处玄	《青杏儿》	念道玉浆多。得真欢、大笑呵呵。自然酩酊逍遥快，依山临水，云霞洞外，忻后高歌。世景急如梭。恋恩山、洒洒波波。若肯回头归真一，烹铅炼汞，功成行满，升入烟萝。
元	刘敏中	《鸟夜啼 因野亭杏为风雨所落》	叶间谁缀金丸。一攒攒。只为高枝临水，摘来难。风雨过。还自堕。试拈看。怕似江南梅子，一般酸。
元	沈禧	《风入松 赠鹤巢练师》	葺茅编苇结行窝。四壁蔓烟萝。风棂月牖通幽爽，斗来宽、地促无多。高接上清真境，雄吞万象森罗。道人星夜起玄科。飞佩振鸣珂。剑光灼烁冲牛斗，斩妖精、降伏邪魔。赤壁坡仙复起，华亭丁令重过。
元	谢应芳	《沁园春 寄询讲主》	每忆岩房，端石玄云，宣毫紫霜。想笔端风雨，不时萧飒，胸中渊海，无底潢洋。枫落寒江，草生春梦，欲说天机话甚长。知音者，有真能入室，好与连床。梅花窗下茶觞。小团月、烹来宝乳香。览吴淞夜月，珠江莹洁，昆山，液淋浪。不出门庭，那知世态，金玉家家要满堂。长安市，似遗腥蝇聚，采。
元	王冕	《梅花 其四》	昔年曾踏西湖路，巢居阁上春无数。雪晴月白影精神，玛瑙坡前第三树。虬枝屈夷交碧苔，疏花暖送珍珠胎。初疑群仙下寥廓，琼珰玉佩行瑶台。又疑幽人在空谷，满面清霜华绿。迎风冷笑桃杏花，红绿纷纷太俗。今年来看秦淮水，路隔西湖一千里。草堂上是白云窝，夜半松风唤子起。青山隔世无游尘，云根粉壁光如银。长啸一声月入户，孤山处士来相亲。江南梅花自有主，休问当年何水部。山僧对我默无语，柏子无风堕青雨。
元	王冕	《秋怀 其九》	青松生崇冈，土浅松低徊。顾兹岁寒质，岂匪梁栋材？无奈牛羊牧，鄙贱蒿与莱。惟有溪上风，清声寄余哀。
元	龚璛	《泊舟》	小舟寻夜泊，明月散风澜。故人相别处，双鹭立前滩。
元	邵亨贞	《一落索》	缕缕鹅黄拂晓。弄烟轻袅。宜春花外万丝金，记朝罢、早。学舞楚腰犹小。不禁寒悄。近来张绪减风流，又恐被、蛾眉恼。
元	尹志平	《一剪梅 述怀赠柳先生》	一点灵明本寂然。随通随感，应赴诸缘。头头认得这些儿，动也方圆。静也方圆。日用无私不着边。清虚消息，此法堪传。指人顿悟入无为，行也忘言。坐也忘言。
元	元好问	《鹧鸪天》	百啭娇莺出画笼。一双蝴蝶?芳丛。葱茏花透纤纤月，暗澹香摇细细风。情不尽，梦还空。欢缘心事泪痕中。长安西望肠堪断，雾阁云窗又几。
元	姬翼	《酹江月》	梦中骇鹿，戏浮生得失、悲欢离合。见解分明犹是梦，转转昏沉难觉。鸡口人情，羊肠世路，各自争头角。挥鞭举棹，一般行脚。有日猛省心灰，尘樊识破，方信从前错。林下山间安稳地，云水无情相约。自在时光，逍遥日月，脱尽拘束缚。槐南枝上，冷看黄蚁行乐。
元	王哲	《青莲池上客》	亘初独许能骑坐。这骏驷、从牵拖。直走盘旋双庆贺。三山骨健，力筋偏大。马辅佐。万丈洪崖过。谢伊驼出深坑祸。玉辔，金缨。喊雾嘶风游水火。月华前面，四蹄轻锁。马负荷。也我成因果。
元	侯善渊	《长思仙》	道无边。性光圆。认得龟蛇两下缠。阴阳合地天。汞和铅。气神全。光迸流霞耀晃然。方知玄又玄。
元	刘敏中	《沁园春 寿张绣江参政》	长日之英，为国生贤，魁然此公。看功名一出，江湖气量，才华谁有，星斗心胸。霖雨监梅，随宜适用，已见时和岁又丰。余无事，但门庭清雅，车骑雍容。秋香笑指篱东。道拟共他年伴赤松。要河车挽水，双瞳似月，丹砂伏火，两颊还童。雪落花开，东阡北陌，折简来呼白发翁。高情在，是绣江绿野，黄阁清风。
元	侯善渊	《洞天春》	道要仙机，顿悟方知，物物尽捐。见本来一性，冲开昊境，朗如秋月，清似寒泉。湛湛澄澄，纤尘不染，出入龙乡紫府天。归元处，应无极太始，浩劫之先。混元一气绵绵。任暑往寒来，无变迁。似太虚、微密无瑕疵，任三灾劫坏，依旧安然。是故空中，无生灭自，亘古常存不记年。真常道，是玄元圣祖，万代留传。
元	凌云翰	《题钟馗图》	湖风吹沙目欲眯，官柳摇金梅绽蕊。终南进士倔然起，带束蓝袍靴露趾。手掣硬黄书一纸，若曰上帝锡尔祉。猬磔于思含老齿，颐指守门荼与垒。肯放妖狐摇九尾？一声爆竹人尽靡，明日春光万余里。
元	蒲道源	《西江月 九日南城郊行》	堤柳风前影瘦，池荷雨后香残。高秋物色已阑珊。落日孤烟微暗。平野大家徐步，此身赢得长闲。路逢俗子笑相看。道我为欢冷淡。
元	王逢	《简林叔大都事》	省闱无事日盘桓，犹是中朝供奉官。半臂缥绫披月下，三神珠阙望云端。庄蓠草变鲸波落，苜蓿花开雁塞寒。因话朔南声教在，一回相对客怀宽。
元	王恽	《木兰花慢 为张詹事寿》	爱承华詹尹，尽明略，更雄襟。甚潇洒清吟，半生梦寐，铜辇秋衾。莫论量，归计早，恐未容、亭扁遂初心。共道东山丝竹，风云两袖商霖。春坊桃李清阴。气干郁千寻。看他日明堂，圆杈偃植，栋宇雄沉。家近上林春早，觉桂香、浮酒动华簪。满酌一杯为寿、鲁连不用千金。
元	张翥	《齐天乐 夜宴杨元诚山楼，送陈子敬之三山，》	阑干十二东风外，春藏画楼鸳琐。蜡炬光浓，氍毹坐软，宝鼎旋培沉火。玻璃大。但有酒须倾，有歌须和。剧饮淋浪，万金良夜虚过。中年情绪易恶，风流青镜里，销减些个。闽雨程赊，吴云驿远，别恨料应如我。先弃醉卧任杨柳烟销，海棠月堕。明日江头，倩谁留画舸。
元	宋德方	《雨霖铃 同前案此首未注名，但其前一首则注》	金莲七朵。自甘河等闲参破。丘刘谭马，孙王郝太古，许来同坐。两个披毡真侣，更漏泄、祖师因果。绽玉蕊、万朵齐芳，香满人间瑞烟锁。天元甲子休空过。正群仙出世交相贺。全真户牖深奥，端的处、要忘人我。枝派后分十九，住丹台、姓字名播。功与行，但欠丝毫，上界未容我。真禅赞，而此首亦咏七真之词，因疑此首亦宋披云作。
宋	释原妙	《偈颂六十七首》	一叶落，天下秋。一尘起，大地收。有意气时添意气，不风流处也风流。
元	王冕	《题巨然画》	溪山对雨起呼酒，一笑还披万里图。疏树远山秋淡薄，飘风流水尽模糊。
元	马钰	《长思仙》	马山侗。马山侗。与个丘仙和不同。心交有始终。合西东。合西东。慧目相看别有功。时时现内容。
元	张昱	《侍御周伯温以行台羁留姑苏柬寄之》	白头岁月付流波，何物虚名在谏坡。属国莫嫌持节久，子阳犹谓见天多。强梁不见图销印，跋扈如闻欲倒戈。一树红梨春事晚，宣文阁下欲如何。
元	张可久	《木兰花慢 （原无调名兹据律补）重过吴门》	又三高祠下，依古柳，缆轻舟。渺飞过垂虹，相迎画，劳动沙鸥。凝眸。绿阴多、小红帘、犹是酒家楼万古清风范蠡，一轮明月苏州。休休。不似少年游。两鬓已经秋。记乌鹊新桥，黄鹂旧市，白虎荒邱。风流。美人何在，但离离、草色辨长州。莫上姑苏台上，夕阳无限诗愁。
元	王冕	《孤松叹》	孤松倚云青亭亭，故老谓是苍龙精。古苔无花护铁甲，五月忽听秋风声。幽人恐尔斧斤辱，独傍孤根结茅屋。月明喜看清影摇，雪冻却愁梢尾秃。昨夜飞霜下南海，山林草木无光彩。起来摩挲屋上松，颜色如常心不改。幽人盘桓重慷慨，此物乃是真栋梁。呜呼！既是真栋梁，天子何不用是扶明堂？
元	梁寅	《书夜乐 怀金陵》	秣陵犹忆豪华地。醉春风、花明媚。碧城彩绚楼台，紫陌香生罗绮。夹十里秦淮笙歌市。酒帘高曳红摇翠。油壁小轻车，间雕鞍金辔。同游放浪多才子。诧酣歌、如高李。傲时江海狂心，怀古虹霓雄气。归卧云庐霜满鬓，十年间、多少愁思。春梦绕天涯，度烟波千里。
元	王冕	《漫兴 其一》	流沙连竺国，大碛间和宁。云合阴山黑，天垂瀚海青。穹庐骈，葩盖建和铃。多少花门子，相逢过北庭。
元	王吉昌	《双双燕》	循环日月，春秋变荣枯，几多相缀。唐朝汉阙，楚苑秦宫兴替。爱海沦流何定，尽荡荡、无生淹滞。惊回浩劫尘情，返照推穷根蒂。明慧。通三抱一。真心运乾坤，坎离相济。氤氲结括，紫蕴素华藩卫。珠孕玄冥焕赫。显魄炼、云英蝉蜕。出入杳冥。无碍混通三际。
元	顾从礼	《黄浦》	黄浦滩头微雨晴，龙华渡口晚潮生。行人夜泊应无语，试听吴歌矣乃声。
元	宋＊	《南乡子 至元六年九月十四日，李重山宪副寿》	风宪至山南，遂大宴合乐。重山号梅庭主人，所居官舍，即旧水犀亭，久桂宇散秋香。咫尺梅庭十月阳。红叶黄花风致好，华堂。不比寻常进寿觞。褒诏烂龙光。百丈苍官丈霜。信是天恩宽似海，徜徉。就趁笙歌。
元	谭处端	《酹江月 咏竹》	爱君嘉秀，对云庵亲植，琅?丛簇。结翠筠梢津润腻，叶叶竿竿柔绿。渐胤儿孙，还生过母，根出蟠蛟曲。潇潇风夜，月明光透筛玉。雅称野客幽怀，闲窗相伴，自有清风足。终不凋零材异众，岂似寻常花木。傲雪欺霜，虚心直节，妙理皆非俗。天然孤淡，日增物外清福。
元	王哲	《五更出舍郎》	三更哩出舍郎。最相当。神丹就，养儿娘。一对阴阳真个好，坐车厢。金牛子，载搬忙。
元	张翥	《闻归集贤远引奉简一章》	故旧相看逐逝波，思归无路欲如何？将军每叹檀公策，朝士徒悲穆氏歌。南海明珠来贡少，中原健马出征多。先生自说将高举，不遣冥鸿到罻罗。
元	马钰	《桃源忆故人 得遇》	马风曩日肥家子。缘甚黜妻屏子。便做飘蓬贫子。因遇重阳子。从斯道号丹阳子。尘事并无些子。悟彻男儿产子。决定成仙子。
元	谢应芳	《风入松 梅花》	岁寒心事旧相知。相别去年时。如今重观春风面，此年时、消瘦些儿。天上玉堂何在，人间金鼎频移。风尘不染素罗衣。脉脉倚柴扉。桃根桃叶争春媚，尽教他、浓抹胭脂。老我扬州何逊，陇头谁为题诗。
元	张可久	《人月圆 山中书事 北曲聊乐府前集今》	兴亡千古繁华梦，诗眼卷天涯。孔林乔木，吴宫蔓草，楚庙寒鸦。数间茅舍，藏书万卷，投老村家。山中何事，松花酿酒，春水煎茶。
元	长筌子	《玩瑶台 本名耍三台》	直指玄元路。叹苦海、迷人不悟。在目前、平平稳稳，又无些、险难相阻。把万缘、一齐放下，他自然有圣贤提举。似断云、野鹤飞腾，向物外、青霄信步。庆会神仙语。渴时饮、蟠桃醑。出入在、星楼月殿，笑人间、死生今古。跨彩凤祥鸾玩太虚，归来卧、碧霞深处。这逍遥活计谁传，分付与、蓬莱伴侣。
元	王冕	《漫兴 其三》	草木何摇撼，工商已破家。饶州沉白器，勾漏伏丹砂。吴下难移粟，江南不运茶。朝廷政宽大，应笑井中蛙。
元	谭处端	《阮郎归》	闲闲云水任东西。灵空一片随。昏昏默默往来飞。前程事已知。真大道，出尘机。般般种种离。重阳许我白牛儿。而今便是谁。
元	郭翼	《过绰墩舟中奉寄》	绰墩树色青如荠，荡里张帆晓镜开。乌目峰高云北下，沙湖波阔水西来。菰蒋水打雨鸣还止，皞鳷迎船舞却回。好入桃源张渥画，秪惭杨马是仙才。
元	杨维桢	《冶春口号（七首。寄昆山袁、吕、郭三才子）》	湖上女儿柳叶眉，春来能唱黄莺儿。不知却是青娘子，飞傍枇杷索荔枝。
元	叶颙	《春雨晚霁》	东风吹雨作丝轻，驾勒余寒放晚晴。满地湿云收未尽，一帘花影不分明。
元	杨维桢	《孔北海》	孔北海，辟一隅。座客日高谈，论未闻，谈庙谟。弥生本独士，罪书空累予。在生承祖亦清俊，献策未为疏。言不听，何取诛？孔北海，儒亦迂。郑玄何取尊乡闾，妻孥已属青州牧，流矢几前犹读书。
元	王丹桂	《金鼎一溪云 骷髅喻》	日日迷花酒，朝朝竞气财。偶然命尽掩泉台。郊外暴遗骸。任使砖敲棒打。不似从来尖傻。劝人早悟此因由。物外做真修。
元	姬翼	《酹江月》	功名富贵，似无绳缚尽、英雄豪杰。古往今来同影戏，顷刻存亡兴灭。罗绮妻孥，画堂金玉，招感人窥窃。繁华妆点，大都多少时节。自造恶业重重，头皮改换，苦楚经多劫。争似抽身闻早省，时把狂心休歇。世网冲开，玄关拨转，自得真仙诀。功成归去，一轮江上明月。
元	侯善渊	《益寿美金花》	内观北斗。斡转天关通慧口。阴里生阳。烹炼三魂七魄亡。玉炉功毕。宝鼎金丹明沥沥。晃耀灵砂。日灿晴空落翠霞。
元	王冕	《感怀 其一》	太极本一气，胡为两仪分？生生立名字，万汇遂纭纭。洪荒不足征，至精亦已沦。莸茂佳景，葱争。漫渚泽，蒙茏冒兰荪。菲菲白日晚，飒飒秋霜繁。华滋竟萧条，芳情欲何言？
元	谭处端	《临江仙》	得得全真真妙理，无为无作无修。自然清净行功周。祥云围绛阙，瑞气绕琼楼。心似闲云无挂碍，身同古渡横舟。真空空界可相酬。白牛眠露地，明月照山头。
元	钱霖	《锁窗寒 题玉山草堂》	书带生香，忘忧弄色，四窗虚悄。茅茨净覆，栋宇洗空文藻。卷珠帘，雨痕暮收，绮罗静隔红尘岛。对纸屏素榻，拂潭烟树，扫檐风条。深窈。西园晓。似日照炉峰，数声啼鸟。琼莲倚盖，晓水靓妆孤袅。浣花溪，尚余旧春，芳剩馥吟未了。望东林，小径斜通，梦约香山老。
元	刘敏中	《摸鱼儿 复以摸鱼子赋神  见示，次韵答之》	莫相疑、爱石如许，流形我亦随寓。神更有神在，照影几烦清滏。山下路。还记得、当时射虎人曾误。如今文府。但日永闲阶，香凝燕寝，云岫翳还吐。崔嵬起，欲作飞仙骞翥。依稀老眼如雾。品题好刻奇章字，嗟尔赏音难遇。如砥柱。应笑我心，更欲谁安住。茶余客去，相对静无言，悠然意会，一阵北窗雨。
元	俞和	《满江红 口贞居开得月轩 辛丑销夏记卷四元俞》	桃华，又一、元都春色。彷佛记、主家阴洞，不多尘迹。竹里棋枰憎鸟污，人间鹤语无人识。古风、迟暮却相逢，庞眉客。沟水涨，云弃斥。环堵隘，花狼籍。似石鱼湖小，酒船宽窄。庭下已生书带草，傍人错认扬雄宅。问青天、明月落谁家，无心得。
元	李真人	《菩萨蛮》	还丹节行将何作。师曾嘱咐留言约。莫近贵豪门。贵豪赚杀人。不须夸富有。富有难长久。隐循且悠悠。愿将天地俦。
元	邵亨贞	《齐天乐 戊子清明，次曹云翁韵》	深窗暮洒梨花雨，随风乱零如霰。寒食初过，连阴未解，黄昏酒阑人倦。春镫漫翦。怪浓润沾衣，浅寒迎面。芳事蹉跎，强将花谱自舒卷。天涯芳草渐满，蹋青晴路阻，阑槛凭遍。燕隔重门，舟迷晚渡，应是不胜清怨。欢游未展。纵不柰凄迷，懒寻消遣。只怕晴时，落红千万点。
元	宋＊	《菩萨蛮 丹阳道中》	西风落日丹阳道。竹冈松阪相环抱。何处最多情。练湖秋水明。驿城那惮远。佳句初开卷。寒雁任相呼。羁愁一点无。
元	姬翼	《感皇恩》	雀跃拊髀行，推门放杖。齿缺支离未偎傍。屠牛牧马，画个葫芦依样。涉程途圣智、生迷惘。不识不知，如何趣向。狂屈才言又还忘。百般呈似，种种施为俱妄。要承当的的、天真相。
元	王哲	《换骨骰 叹脱祸不改过》	昨遇饥年，为甚累增劝教。怎奈向、人人忒。越贪心，生狠妒，百端奸巧。计较。骋风流卖俏，也兀底。忽尔临头，却被阎王来到。问罪过、讳无谈矫。当时间，令小鬼，将业镜前照。失尿。和骨骸软了。也兀底。
金	元好问	《癸巳五月三日北渡三首》	白骨纵横似乱麻，几年桑梓变龙沙。只知河朔生灵尽，破屋疏烟却数家！
元	邵亨贞	《恋绣衾 初夏》	柳花零乱愁满天。又江城、啼老杜鹃。小庭院、雨初过，歌声、惊起画眠。微风摇荡湘帘影，浪花斜、轻袅篆烟。问白、裁成未，翦金刀。
元	马钰	《西江月》	莫论离龙坎虑，休言赤髓黄芽。勿谈搬运紫河车。不说婴娇女姹。绝虑忘机最妙，澄神养浩尤佳。无为无作路无差。豁达灵根无价。
元	侯善渊	《杨柳枝》	岁飘蓬住远山。水云闲。须知千载厌人间。欲回还。换骨脱胎归旧路，返童颜。步虚升入古仙坛。泛云鸾。
元	赵秉文	《缺月挂疏桐 拟东坡作》	乌鹊不多惊，贴贴风枝静。珠贝横空冷不收，半湿秋河影。缺月堕幽窗，推枕惊深省。落叶萧萧听雨声，帘外霜华冷。
元	尹志平	《西江月》	我爱西岩秀丽，仙园地发三阳。山形曲屈卧龙冈。只此人间天上。云舍茅庵掩映，仙花异果馨香。市朝客到见清凉。举手应须瞻仰。
元	王冕	《有感 其二》	黄花浑未放，白雁最先来。好景无人识，新诗只自裁。烽尘迷玉垒，烟草没云台。今古英雄事，何如水一杯？
元	杨维桢	《西湖竹枝歌（九首。一作“小临海曲”）》	劝君莫上南高峰，劝我莫上北高峰。南高峰云北高雨，云雨相催愁杀侬。
元	刘仲尹	《浣溪沙》	绣馆人人倦踏青。粉垣深处簸钱声。卖花门外绿阴轻。帘幕风柔飞燕燕，池塘花暖语莺莺。有谁知道一春情。
元	王冕	《送日侍者游两府兼柬丁仲容先生》	知君汗漫饶清兴，东府西州路不多。牛斗正临吴分野，城池还带旧山河。春风扬子江头去，夜月茅山石畔过。若见金陵丁处士，问言归兴近如何？
元	虞集	《送韩伯高佥宪浙西》	正月楼船过大江，海风吹雨洒船窗。云消虹霓横山阁，潮落鼋鼍避石矼。阙下谏书谁第一？济南名士旧无双。湖阴暑退多鱼鸟，应胜愁吟对怒泷。
元	山主	《临江仙》	幻化有人权积聚，缘生性本元无。飘飘身似画檐蛛。悬丝一命，万巧到头虚。妄执情云迷觉路，兴衰往复还殊。风灯石火电光郐。谩劳狂计，
元	马钰	《清心镜 闻吴解元昆仲身化》	叹浮生，心灰尽。小吴解元昆促，少年清俊。又争知、半月中间，便一齐殂殒。人还悟，人还省。下家缘，完全性命。真清净、脱免轮回，
元	王冕	《世情》	世情多曲折，客况自堪怜。听雨愁如海，怀人夜似年。草肥燕地马，花老蜀山鹃。淡冷归欤计，苍苔满石田。
元	卢挚	《蝶恋花 登封马叟飞卿寿席即事赋词为马卿祝》	种竹山分浇稻水。箕颖田园，菘少屏风里。玉树芝兰谁可比。堂前索甚裁桃李。薄劣莺儿来报喜。似说朝来，麦秀茧眠起。快唤巢由同一醉。
元	姬翼	《酹江月》	初机学道，道无形着脚、如何踪迹。只在灵源方寸地，体正元初端的。激浊扬清，明真削伪，扫荡诸邪僻。迷云消散，密通方外虚实。主人堂上无为，环枢应运，不许纤尘及。径入无何真境界，明秀高峰玉立。瑞气冲融，祥光赫奕，忘尽尘樊质。逍遥游宴，寿同高厚无极。
元	王逢	《古从军行（七首）》	郤縠敦诗书，祭遵事雅歌。非才衒空名，覆败诚不多。小范真吾师，匹马双导戈。笑拥兵十万，夜下白鹿坡。
元	麻革	《渡洛》	泉石经行久，林丘弭望间。溪鸣风荡水，谷暗雨含山。淡淡轻鸥没，飞飞倦鸟还。世缘良自苦，空羡野云闲。
元	王丹桂	《风栖梧 清明前三日因微雨过示众》	割爱忘情惟谨谨。兔走乌飞，催逼年华迅。又是清明将欲近。家家烟火宜防慎。和气氤氲当宝运。细雨廉纤，不负阳春信。造化工夫犹此进。
元	赵孟＊	《水龙吟 次韵程仪父荷花》	凌波罗袜生尘，翠?孔盖凝朝露。仙风道骨，生香真色，人间谁妒。伫立无言，长疑遗世，飘然轻举。笑阳台梦里，朝朝暮暮，为云又还为雨。狼藉红衣脱尽，羡芳魂不埋黄土。涉江迳去，采菱拾翠，携俦啸侣。宝?空悬，明?偷解，相逢洛浦。正临风歌断，一双翡翠，背人飞去。
元	刘处玄	《踏云行》	儿女金枷，爱情玉。火坑牢狱身如囚。迷迷到了似春蚕，疾些出离无中守。昼夜茫茫，乌飞兔走。浮沤生灭形难久。速修性命免轮回，完全。
元	侯善渊	《无梦令》	故友全无一信。独坐古岩谁问。回首返江乡，散瑞漂萍相近。愁恨。愁恨。一叶风帆轻送。
元	侯善渊	《长思仙》	谨修持。悟无为。惟愿心聪世不迷。明知天地机。宝霞辉。灿精微。紫府青都自有期。瑶宫现圣仪。
元	周玉晨	《十六字令 案词品卷一误作周邦彦词。词综卷》	眠。月影穿窗白玉钱。无人弄，移过枕函边。张安国集中三首，蔡伸道集中一首，其首俱以一字句断，今本讹眠字为明，遂作三字句断，非也。是词见天机馀锦，系周晴川作。今相沿刻周美成，然片玉集无此，其不系美成明矣。
元	林辕	《水调歌头》	雷在地中复，山下出泉蒙。枢机合发，时惟君子为能通。初九潜龙勿用，上九亢龙有悔，溟滓萃黄宫。大畜有攸利，善继养元雄。剥鸿蒙，求鼎实。作参同。有孚盈缶，油然道济沛其丰。酬酢噬金遁，鲋瓮包承敝漏，退食总由公。纳约自户牖，其道永无穷。
元	梵琦	《渔家傲》	听说西方无量乐。且教影与形商略。收拾神情归淡泊。重磨削。觚圆更复为朴。世事休休还莫莫。谁论天爵并人爵。一念未生谁善恶。俄然觉。紫鳞掣断黄金索。
元	陈基	《秋日杂兴（五首）》	明河如练月娟娟，坐对清光只自怜。夜久不知沾白露，梦回犹记到钧天。汝南遗老推黄宪，海内诸公忆郑虔。万里归来无寸补，论交惭愧到忘年。
元	侯善渊	《益寿美金花》	忘形遗照。无垢清虚真至妙。物外霞辉。天岸波澄混太微。列开丹窍。悟入重玄明总要。出化星仪。风御灵飙易象嬉。
元	舒＊	《江城子 歌者张氏，戴仲德仲本时以茶谒其家》	戴郎昆仲太风流。翠娥愁。解貂裘。醉中摸索玉搔头。绣被香肌粉滑，云作帐，月为钩。茅庵权当小秦楼。意绸缪。话扬州。琼花骑鹤两悠悠。薄幸三生今老矣，无梦到，那温柔。
元	谭处端	《长思仙》	外奔驰。痛鞭持。习性调和路不迷。清溪香草肥。芒儿归。牛儿随。明月高空照古堤。人牛不见时。
元	王哲	《望蓬莱 纸旗上书》	边境静，乞觅得便宜。战鼓复为韶乐鼓，征旗还作化缘旗。便见太平时。那减舍，第一莫迟迟。王哲害风无忧子，当三折二小钱儿。伏愿认真。
元	姬翼	《临江仙》	自笑口头闲伎俩，口头毕竟非真。早知拂却舌尖尘。三缄常默默，超出是非津。屏尽千魔并万难，闲中顿觉颐神。好风明月自相亲。多生缘习断，印证本来人。
元	马祖常	《奉和奥屯都事秋怀》	灵河七夕巧云稠，坠露声清夜得秋。月冷桂花飘左界，山寒荔子落东瓯。人怜纨缟裁衣袂，谁借蒲葵剪扇头。竹影近窗砧杵急，梦随南客问行舟。
元	虞集	《法驾导引》	盘石上，新画太丘翁。扶老一枝风满袖，凌霄千岁露垂松。不与世间。
元	王处一	《行香子 劝修炼三首》	识三田，通八脉。九转光明，一点无尘隔。放荡真慈通杳默。灵芽搬载青黄白。透昆宫，仙桂宅。迸出神珠，空外呈红赫。奉劝尘寰寄宿客。早早收心，了取真功德。
元	张翥	《踏沙行 江上送客》	芳草平沙，斜阳远树。无情桃叶江头渡。醉来扶上木兰舟，将愁不去将人去。薄劣东风，夭邪落絮。明朝重觅吹笙路。碧云红雨小楼空，春光。
元	李俊明	《感皇恩 杨成之生朝四月初三日》	啼鸟怨春归，一声声切。荚初生两三叶。征鞍何处，撩乱杨花如雪。鹊声头上，喜来时节。香篆半消，寿波重酌。玉带金鱼坐中客。幕天席地，便是仙家日月。试从今後，数蟠桃结。
元	张宪	《厓山行》	三宫衔璧国步绝，烛天炎火随风灭。间关海道续萤光，力战厓山犹一决。午潮乐作兵合围，一字舟崩遂不支。樯旗倒仆百官散，十万健儿浮血尸。皇天不遗一块肉，一瓣香焚海舟覆。犹有孤臣卧小楼，南面从容就刑戮。
元	邵亨贞	《齐天乐 乙未暮，钱素庵见和前韵，再歌以谢》	柳花飞满春归路，隔江暮云摇影。草暗河桥，尘昏水驿，难觅仙翁丹井。年光渐暝。任老鬓霜雕，壮心灰冷。世故纷纭，寄书长拟问弘景。山林多少胜地，四时萧散处，谭笑能领。小舫寻诗，轻裘把钓，此意只今谁省。斜阳迥迥。算往梦难追，旷怀休骋。目断南湖，平芜千万顷。
元	邢叔亨	《木阑花慢 蒲县东神山庙柱石刻五首时至正辛》	监燕京马哈马拉尹镇阳，扬从道尹晋，霍邑邢叔亨，簿乡张时敏，仙尉襄陵陈德新，儒学论忻州王秉钧，共祀岱岳庙。叔亨走笔书木兰花慢数篇，音韵铿锵，意象豪宕，刺军政之得失，滔滔缕缕，若大河之出昆仑，恒星之丽碧虚，水镜之析埃漠，令人心怀洒然，愈吮而味加，铭心而口口，可见口平蓄之有余也。下缺一上蒲东东岳，山头陡起神宫。有松柏参天，杏桃张锦，遍地春风。年年今朝此日，王孙仕女骤骄骢。十载妖兵乱国，一时豪杰潜踪。我为狂客气盈胸。起坐听晨钟。喜夜雨如酥，晓晴似拭，香火扬空。眼下太平可幸，官军分散息兵戎。剑戟变为家器，四民乐业无穷。
元	马钰	《无梦令》	五鼓孤眠内守。湛寂无中得有。应物处真常，自是神丹无漏。无漏。无漏。显现胎仙清秀。
元	张野	《水龙吟 出郭》	太行千里新晴，青山也喜归来好。一鞭秋色，半帆云影，去如飞鸟。桂玉情怀，尘埃面目，鬓华空老。道本无伎俩，颠鸾倒凤，时自把，平生笑。万里江湖浩渺。便安排雨蓑烟棹。闲时哦句，醉时歌曲，醒时垂钓。十载行，孤忠却念，君恩难报。倚篷窗时向，夕阳明处，认琼华岛。
元	杨维桢	《韦骨鲠（并序论）》	韦骨鲠，性傄亻密，语轧。眼中有周公孔子，舌底有龙逢比干。见无义汉不律官，怒癭突项髆，芒刺生肺肝。说敢向汉遮栏，驾策不向秦钻。世人不识之，峨独角巾如豸冠。痛吟荡阴里，悲歌清泪滩。左从右衡万妾妇，朝梁暮晋千痴顽。弗弧弗刃劫白日，鈯郎模仿同虷。走毂下，出台端，力陈悖逆不赦金鸡竿。败红一阵逐风去，木駃万驾螺蛳盘。劫来秣陵市，佯狂落魄酒浇舌本黄河干。我有孤竹和君独丝弹，神仙狡狯只在吾人间，倒骑一笑，与尔共访西华山。
元	张野	《水龙吟 皇庆癸丑重九，登南高峰，寄柳汤佐》	重阳何处登临，玉骢惯识南山路。秋空绝顶，西风两鬓，白云双屦。浙浦寒潮，苏堤画舸，吴宫烟树。不一尊琼露，数声金缕，将此景，成虚负。试觅旧题诗句。早斓斑雨苔无数。琼台宝瑟，不堪重记，泛觞流羽。笑捻黄花，闲寻红叶，故人何处。倚危阑北望，燕云霭，又征鸿暮。
元	王处一	《满庭芳 赣榆县诸王庙黄?醮罢，赠众》	海郡行缘，赣榆阐化，良因复显诸王。谨修黄?，特地召嘉祥。万里云收雾卷，微风息、灯烛荧煌。星坛上，步虚声举，月下正悠扬。频频施拜跪虔诚仰彻，列圣闻香。降无边恩惠，普救存亡。从此皆成快乐，离阴俯、升上天堂。开云宴，保生接寿，齐唱满庭芳。
元	王恽	《酹江月 平阳府卒第，有来禽两株，以托根官》	卿来培植顾护，始知重惜。今年清明前，花盛开，芳姿绰约，顿增容色。侯置酒高会，遂极欢赏。予因念草木之微，岂轻重显晦，亦有数存（存下原有为字，兹据宋宾王校本秋润乐府删），其间耶，乃以酹江月歌之。同饮者忽治中英甫，刘提举老哥，时至元甲戌春二月十有三日也遗台树老，独画阑、春事犹未消歇。好在来禽花盛发，满意清明时节。翠袖翻香，朱颜晕酒，绰约冰肌洁。几年空谷，等闲飘坠香雪。回首绮阁东风，使君情重，一顾倾城色。只恐花飞春减却，束约尊前欢伯。起舞山香，醉歌金缕，细按红牙拍。青鸾高兴，恍然归梦瑶阙。
元	于立	《玉山佳处（马九霄篆颜，杨廉夫、陈敬初记）》	春风昨夜起，吹荡沧江水。幽人渺何处，乃在玉山里。玉山秀色何崔嵬，沧江之水长萦回。萦回不尽绕山去，但见满谷桃花开。草肥青野鹿呦呦，花下残棋暮不收。邻家野老长携酒，溪上渔郎或舣舟。幽人读书忘世虑，结屋山中最佳处。世上红尘空白头，携书我亦山中去。
元	侯善渊	《益寿美金花》	无知野叟。信意颠狂胡乱走。大道平夷。径便心逐景迷。因观慧口。渺邈精阳无中有。昼梦华胥。莹魄童儿天奕飞。
元	王处一	《蓦山溪 赠卑一翁》	欲通微妙，听取些儿活。性定乃神留，一颗圆明运化。灵宫起火，深鼎玉泉流，喷紫焰，辊金丹，表里光明射。银河灌顶，满面天风洒。空外走蟾轮，摆弄周天八卦。双关撞过，真性达穹苍，忘世梦，出阴阳，自在。
元	陈秀民	《周玄初来鹤诗（洪武己巳）》	天外谁呼众鹤来，坛前道士本仙才。月明辽海通三岛，能载飞琼数往回。
元	凌云翰	《苏武慢》	有酒无肴，柰何良夜，客有鲈鱼相惠。如此山川，几何日月，三国竟成何事。目断风帆，江空岁晚，觅句漫思无已。怕多情、笑我华颠，甚矣吾衰久矣。客知夫、水与月乎，盈亏如彼，逝者有如斯水。舟放中流，听其所止，夜久江流声细。鹤为予来，客辞予去，予亦就眠篷底。忽羽衣、过我林皋，惊觉一番残醉。
宋	释原妙	《偈颂六十七首》	三千世界作炉，百亿须弥为炭。生铁铸就禅和，炙得通身红烂。
元	许有壬	《水调歌头 庚寅秋，即席次可行见寿韵》	归欤正宜早，动也贵研几。夜深山月飞出，何地不扬辉。休说采山钓水，正尔切风批月，底用朵吾颐。万事一尊酒，身外复何为。笑年来，人与我，不相知。投林已分垂翅，犹劝九天飞。敢效归乡锦绣，且就盘铃傀儡，终日看儿嬉。但恐子掀举，谁与话襟期。
元	刘志渊	《解佩令》	心清养浩。星尘无扰。近林泉、轮蹄不到。活计萧闲，任盈门、苔藓围绕。有满院、落花风扫。鹤鸣露冷，猿啼月皎。日相陪、松花瑶草。受用无为，也不曾、身外寻讨。悟衣珠、目前蓬岛。
元	长筌子	《江神子令》	世情谁不爱浮荣。利和名。两关扃。识破归来，林下傲馀生。万顷烟霞真伴侣，猿鹤老，水风清。任教骑走尘缨。掩柴荆。坐忘形。一味闲闲，斜日照窗棂。试问知音何处也，云汉阔，远山青。
元	元好问	《西江月》	物外神仙风骨，人间富贵功名。眉长新有秀毫生。荡座酒光花影。清暑玉壶书永，少年金印身轻。他年旌节看归荣。笑傲五湖烟景。
元	李孝光	《青玉案》	儿童齐唱民安作，问底事、来何暮。酷似当年廉叔度。春风千里，，绿到棠阴处。玉壶清贮金茎露。翻向人间作霖雨。今日东瓯成乐土。清都虎豹，借恂无计，衮职须君补。
元	谢应芳	《高阳台 题张德机荆南精舍图》	阳羡溪山，辋川烟雨，隐然画里观诗。芳草王孙，别来几度春归。最怜屋壁藏蝌蚪，化劫灰、飞入昆池。好阶墀。书带青青，竹雪霏霏。相逢共约归期。待玄龟出洛，朱凤鸣岐。丘壑幽寻，正须重置荷衣。斩蛟射虎都休问，有白鸥、堪与忘机。近西枝。移我龟巢，邻尔渔矶。
元	杨维桢	《警雕》	吁嗟乎雕来兮，汝趾不爪兮臂不翎，横口竖齿长眉目兮，曾不钩吻而金睛。胡为肆攫搏兮勇凭陵，称人类兮负鸟石。吁嗟雕兮反已灵，庠序汝乡兮衣冠汝朋。横翔傍舞兮群笑以嚣，阴窥狙伺兮风草动摇。嗟尔丑兮不可以招，仇一狝兮将汝枭。上或牾兮下或矫。隔截鸾鹄兮愁青霄。吁嗟雕兮逞尔豪，击刚者怠兮与尔乎同遨。贞柏苍苍兮乌府初霜，寒气袭袭兮皂雕在旁。匪汝朋比兮伏阴纡阳，扶竖正直兮不茹吐其柔刚。鸾凤远举兮枭獍云亡。吁嗟雕兮不改行，收汝族兮磔以禳。
元	王哲	《满庭芳 刘公问贵贱》	今世丰华，此生贫窘，算来总是前缘。荣枯好丑，无党亦无偏。只在灵明布种，唯招召、善恶相传。花开谢，开为福地，谢是祸心田。英贤。如速省，时臻命至，减势藏权。若能还使，尽却复如然。好把根源取正，休著染、也莫孜煎。推真妙，不论贵贱，便是大罗天。
元	朱＊颜	《太常引 送乐清宗晦山长陈辅贤》	青衫结发聚秋萤。三馆早蜚英。出为主宗盟。总祖述、吾家考亭。相逢台下，卧看秋雁，一笑暮潮平。驿路柳青青。问底事、春风世情。
元	元好问	《浣溪沙 史院得告归西山》	万顷风烟入酒壶。西山归去一狂夫。皇家结网未曾疏。情性本宜闲处著，文章自忖用时无。醉来聊为鼓咙胡。
元	许有壬	《沁园春 次王仲武为寿韵》	彼寿而康，雁自能鸣，樗还不材。且光华老境，春风秋月、消磨旧梦，暮省朝台。倚伏相寻，穷通素定，轩冕于人果傥来。神仙远、有桃花流水，便到天台。云林都是亲栽。幸登览犹能矍铄哉。但携琴载酒，时时游戏，逢山见竹，处处安排。谏议无功，催科无政，烂醉何妨卧客怀。承平日，看英才用世，多少台莱。
元	洪希文	《如梦令 樱桃》	四月朱樱乍熟，甘露一般清味。禽嘴夺将来，卸在赤牙盘里。何似。何似。清净麾尼珠子。
元	郯韶	《题胡廷厓画》	仙馆空青里，春船罨画中。沤波千丈雪，渔笛一丝风。
元	王冕	《题凝雪水仙图》	出门大江横，银涛数千顷。仙子御轻飚，环佩摇虚影。中宵月无光，天地冰壶净。轻盈何所之？飞梦西湖冷。
元	倪瓒	《垂虹亭》	虚阁春城外，澄湖莫雨边。飞云忽入户，去鸟欲穷天。林屋青西映，吴松碧左连。登临感时物，快吸酒如川。
元	王哲	《木兰花慢》	论修行锻练，只元是这些儿。也勿取、翁婆姹女，婴子相随。休言木龙金虎，更何须、黑赤坎和离。奉报诸公入道，莫令形苦神疲。堪宜。正好搜寻时。坦荡准希夷。放落魄清闲，任云任水，真静真慈。灵然养成内宝，聚玄机、密妙不难知。开阐当中一点，莹然明照无为。
元	杨维桢	《苏台竹枝词  一十首》	虎丘山上塔层层，静夜分明见佛灯。约伴烧香寺中去，自将钗钏施山僧。
元	谭处端	《望海潮》	堪嗟浮世，谁能省悟，人人俗景迷遮。颜貌日衰，残由尚苦，贪求爱恋婴娃。欲海浪途赊。被二轮催促，易鬓霜华。忽尔无常，限到着甚理逃。争如悟速抛家。屏尘缘外绝，内固根芽。三千密要，阴功八百，真诚炼行无差。云水步烟霞。认三光真秀，凝结丹砂。异日功成，去也牛斗泛。
元	杨维桢	《东阿所诗》	问君读书所，我所在东阿。东阿何所有？水竹荫陂池。莺羽飞隼雉，长颈鸣家鹅。离离原上瓞，濯濯池中荷。桃源在人世，岂必阳山阿。今日有良会，同志式相过。撷我园中蔬，具酒旨且多。请君考吾磐，和我轩中歌。
元	王逢	《隐忧六章时有司奉吏部符敬依令旨起取》	牛山兮鸮林，材充兮培深，彼薮泽兮大狝禽。於乎！穷檐短景兮身衰遐心。
元	陆文圭	《念奴娇》	延年有术，餐古松根下，茯苓千岁。纵是延年如何益，命也道之将废。思古之人，词章节行，杲杲行当世。遗风流韵，渊然尚有余味。无奈先哲凋零，后生坦率，多以儒为戏。每笑唐人书不读，直把黄金买贵。山泽奇才，云林真隐，没齿何曾遇。人生如梦，江流日夜东去。
元	侯善渊	《南柯子》	瞬目迷千劫，扬眉隔万山。一真分瑞出双关。混入华元，到此有何难。质飞金翼，凝阳透玉环。惺然洗觉梦魂间。云去无心，物外独清闲。
元	刘敏中	《玉楼春 雨中戏书》	玉簪叶趁芭蕉大。低映阶墀高映座。雨来时节一般鸣，点点声声要磨和。芭蕉重被风吹破。狼藉玉簪看又过。萧骚长与两相宜，赖有竹君三五。
元	凌云翰	《凤凰台上忆吹箫箫 赋凤仙花》	菊婢标名，凤仙题品，纷纷随处成丛。甚玉钗浑小，宝髻微松。依旧花分五彩，毗陵画、总付良工。谁为伴，鸡冠染紫，雁阵来红。玲珑。英英秀质，多想是花神，翦彩铺茸。却易分高下，难辨雌雄。疑把守宫同捣，端可爱、深染春葱。开还谢，从风乱飘，好上梧桐。
明	楚石梵琦	《琴峡》	目送归鸿手五弦，嵇康合向此中仙。水如玉指弹秋月，星作金徽散晓天。尽洗伊凉方可听，不名《韶》、《濩》若为传。君王莫爱《霓裳》曲，艳舞娇歌失自然。
元	元好问	《木兰花慢 送取新归隐山阳兼简玉川同社》	澹西园暮景，对别酒，惜临分。爱被中台，挂冠神武，谁得如君。纷纷道途鞍马，甚当时、王也从军。处处惊乌夜月，年年落雁横汾。菟裘老计在耕耘。风出尘氛。记沁北丹东，松枯石润，菊秀兰薰。林泉竟轮先手，漫回头、惭愧玉山云。寄谢鸡豚社客，草堂未要移文。
元	马钰	《清心镜 赠灵阳子李大乘》	灵阳子，来告别。送行不似，相迎时节。听予嘱、游必有方，待孀毋紧切。我人除，烟火灭。莫忘初志，旋添决烈。行大道、开阐亘初，邀清。
元	杨维桢	《奔月卮歌》	神犀然光射方诸，海水拆裂双明珠。大珠飞上玉免臼，小珠亦奔银蟾蜍。千年太阴炼成魄，岂识妖吞啖卮？刳胎乃堕欢伯计，玉斧椎开桃扇核。茅山外史海上来，拾得海月称奇哉。按剑或为龙鬼夺，掷手自戏仙人杯。雄雷雌电绕丹屋，顾免清光吞在腹。醒来不记墨淋漓，尘世随风散珠玉。铁崖仙客气如虹，金桥银桥游月宫。素娥饮以白玉醴，羽衣起舞千芙蓉。居然月宫化鲛室，坐见月中清泪滴。我方醉卧玉兔傍，但觅大魁酌天浆。不用白兔长生药，不用千年不死方。
元	姬翼	《鹧鸪天》	千匝迷绳不自由。区区分外苦追求。心中元本无烦恼，闹处先争要出头。增我相，替人愁。功名未了鬓先秋。莫防风激游丝断，撒手归空万事。
元	杨维桢	《用顾松江复理斋贰守》	仙客题来隘九州，身骑黄鹤记南游。乌衣故国江山在，铜柱荒台草树秋。起舞刘琨空有志，登高王粲不胜愁。问君绝境今何在，只忆当年顾虎头。
元	马钰	《万年春》	缘甚修持，风仙钓出侵云构。灵苗秀。斡运真母。非是调羹手。小过谁无，语失当缄口。班行后。怎生依旧。除是随风走。
元	刘敏中	《最高楼 既作此词，有怀张秀实公子幽居，复》	幽居好，烟霭翠生漪。水绕更山围。锦帏四面花藏屋，绿云一望稻盈畦。问谁，君子者，美人兮。也不看李家堂里月。也不踏班生关外雪。寻寂寞，觅希夷。醉眠长被莺呼起，相看时有燕飞归。我怜君，君似我，
元	王旭	《水龙吟 中秋和人韵》	西风万卷堂空，卧听箫鼓谁家宴。多情惟有，碧霄明月，肯来相见。因记当年，南楼老子，座前宾满。把清谈当却，弹丝吹管。谁更问，霓裳按。梦里仙游惊断。怅天涯、故人难面。空留玉斧，修轮斫桂，又成衰晚。水调歌残，壮心都付，一声长叹。对清光不寐，呼儿取酒，不妨重暧。
元	郑＊	《金缕衣 武夷山志卷十五》	秋半红桥路。是曾孙、几尘夙幸，此生奇遇。天上人间同宴集，仙乐风飘处处。遍纷郁、非烟非雾。光近玉皇颜咫尺，共欢呼、鳌霞觞举。高会散，碧云暮。至今瑞鹤犹能舞。几千年、同亭祠下，赛神箫鼓。再拜乞灵三奠酒，小驻霓旌容与。半隐约、如传好语。为送维鱼来入梦，向龙潭、时洒纷纷雨。齐和曲，踏歌去。
元	倪瓒	《忆秦娥》	参差玉。笙砷暮起瑶台曲。瑶台曲。轻风香浸，夜凉肌粟。黄云巧缀飞霞绿。清吟未断秋霖续。秋霖续。恐辜花意，倒尊中。
元	王冕	《索笋长句寄傅隐君》	春风吹起石底云，丰隆唤出苍龙孙。古苔初破土膏滑，露华净洗龟筒痕。先生爱笋如爱玉，冷笑人间饫膏肉。我生无家怀此君，十年未解求一束。先生卜筑江之干，轩窗萧洒鸣风湍。玉麈不挥秋飒飒，翠佩欲动声珊珊。高歌不觉凛毛发，坐令异境生清寒。便欲契青奴，谢彼苜蓿盘。先生若肯慰我之大嚼，我亦为之披腹呈琅轩。
元	谭处端	《瑞鹧鸪》	人人学道慕腥膻。嗜酒迷花罪孽缠。心慕腥膻伤物命，意生贪爱损根源。唯论药术矜能解，岂信金科秘妙玄。如悟本空休歇去，一齐放下学修。
宋	释原妙	《示徒三戒》	开口动舌，无益于人，戒之莫言。
元	王冕	《山水图》	我生爱看真山水，眼底崎嵚每自谙。绝壑卧云留宿雨，高林浮翠出晴岚。青山近屋多于簇，白石攒沙小似蚶。展卷令人倍惆怅，杏花春雨隔江南。
元	张可久	《庆宣和》	云影天光乍有无，老树扶疏。万柄高荷小西湖。听雨，听雨。
元	周砥	《春寒慰瓶中杏花》	银瓶春静竹风来，愁向花前把一杯。不得幽人相伴住，西园雨里亦须开。
元	胡祗＊	《水调歌头 招友人饮》	人处六函内，蚊睫一微尘。匆匆数十寒暑，驹隙等逡巡。礼乐衣冠缚束，文字功名汩没，辱宠万悲忻。雅意竟谁了，含恨入荒。笑缁黄，夸解脱，保天真。将心自游，溟屈蛰不生春。气化也应归尽，云影白衣苍狗，何处驻阳神。莫听三家语，来作醉乡民。
元	马钰	《金花叶 赠徐安神》	欲要灵明莹彻。向心上、速宜解结。便莫受、家缘火弃妻男产业。逞俊宁如养拙。引龙虎、休教急切。自然悟、神仙妙诀。本来真难灭。
元	冯子振	《鹦鹉曲 序云，白无咎有鹦鹉曲云，侬家鹦鹉》	叶扁舟，睡江南烟雨。觉来时满眼青山，抖擞绿蓑归去。算从前错怨天公，甚也有安排我处。余壬寅岁，留上京，有北京伶妇御园秀之属，相从风雪中，恨此曲无续之者。且谓前后多亲炙士大夫，拘於韵度，如第一个父字，便难下语，又甚也有安排我处，甚字必须去声字，我字必须上声这，音律始谐，不然不可歌，此一节又难下语。诸公举酒，索余和之，以汴吴上都天就风景试续之山亭逸兴嵯峨峰顶移家住。是个不唧樵父。烂柯时树老无花，叶叶枝枝风雨。故人曾唤我归来，却道不如休去。指门前万叠云山，是不费青蚨买处。
元	王丹桂	《悟黄梁》	浮名浮利两悠悠。终不道，把身囚。好贪多败更多忧。又著个，甚来由。愿人识破早抽头。从前事，尽都休。飘飘物外不淹留。管有分，继吾。
元	许有壬	《蝶恋花》	一片白云迷楚岫。风卷青秧，逦波纹皱。马上谁敲诗未就。回头不觉双山堠。渔父樵翁常邂逅。问我何求，无事空奔走。我固苍黄惭二叟。
元	尹志平	《凤栖梧 先师昔日屡言，燕山天下最胜之地，》	天下风光何处好。山海潜通，无比燕中道。四海云朋来往绕。先师默悟知还到。既入玄门须悟早。谁解修真，此事非草草。天意分明容起庙。
元	韩奕	《湖州道中》	百里溪流见底清，苕花蘋叶雨新晴。南浔贾客舟中市，西塞人家水上耕。岸转青山红树近，湖摇碧浪白鸥明。棹歌谁唱弯弯月，仿佛吴侬《子夜》声。
元	曹伯启	《木兰花慢 寿郝仲明益都人》	论寰中英气，人尽说，古青州。看东坼沧溟，西瞻泰岳，南控营丘。千古能称管晏，道而今、人物更风流。磊落曝书公子，从前从事公侯。勋名初不愿依刘。耿耿连良寿。听万里揄扬，一门冠盖，三世箕裘。屈指瓜期已还，愿平生、相遇尽卿俦。好记寿觞先举，莼鲈江上新秋。
元	郑元祐	《书画舫》	戳鳖归来还自笑，闻鸡起舞意谁嗔。盍簪岂料有今夕，明日桃源又问津。
元	赵孟＊	《水龙吟 题箫史图 孙氏书钞》	倚天百尺高台，雕帘画栋撑云表。夜静无尘，秋魂万里，月明如扫。谁凭栏干，玉箫声起，乘鸾人到。信情缘有自，何须更说，?娥空老。我将醉眼摩挲，是谁人丹青图巧。为惜秦姬，堪怜箫史，写成烦恼。万古风流，传芳至此，交人倾倒。问双星有会，一年一度，那知清晓。
元	杨维桢	《海乡竹枝歌（四首）》	门前海坍到竹篱，阶头腥臊蟛子肥。哑子三岁未识父，郎在海东何日归。
元	张之翰	《踏沙行 和张梦符》	踏月才归，戴星还起。客怀苦似当途李。旧时曾钓细鳞鱼，新醅旋浮香蚁。此兴茫然，于今已矣。朝朝暮暮奔忙里。淮春楼下有吾舟，挂帆。
元	刘秉忠	《太常引 鲁仲连》	当时六国怯强秦。使群策，日纷纷。谈笑却三军。算自古、谁如此君。一心忠义，满怀冰雪，功就便抽身。富贵若浮云，本是个、江湖散人。
元	马钰	《西江月》	运用无时不可，悟来有甚羞惭。前三三与后三三。欲漏天机未敢。顾我完全玉性，劝人省悟银蚕。好归物外访玄谈。认个不增不减。
元	长筌子	《满庭芳》	决烈修真，殷勤办道，万缘识破皆空。太虚鼎内，默默养和冲。一颗灵珠灿烂，光辉似、月射千峰。长春景，五云台上，芝草吐香风。这些微妙理，有缘端的，千里相逢。纤尘不染，清净是真功。日用头头不昧，超生灭、法界难笼。还能此，逍遥自在，处处是仙宫。
元	王哲	《迎春乐 春日》	兹晨瑞气阳和早。泥牛示古农曹。风充采杖轻轻考。谁似我、重耕道。赏宴怀中珍和宝。滋味广餐芝草。便许结金丹，复归去蓬莱岛。
元	杨维桢	《大数谣》	梁朝老桧昨夜死，海声已入西门市。草中张伯怀璧子，丹瓶有书谁识此。小夫争爵几时休，二十四考前无俦。黄金无方铸髑髅，楼船梦过西流洲。更生灵香那得偷，大树夜听声如牛。
元	山主	《临江仙 以上六首邙山偈》	悄悄郊园荒野静，唯闻狐叫鸱鸣。群花影内柳藏莺。山鸡山鹧，鸾舞见人惊。古代王侯并将相，空留碑铭标名。石羊斜望草青青。往来观看，
元	杨维桢	《春侠杂词（一十二首）》	花袍白面呼郎神，当阶夺花不避人。天马乘龙金络脑，贾家贵婿正娇春。
元	刘处玄	《酹江月》	厌居人世，似孤云飘逸，鹤升霄汉。自在无拘空外去，撒手直超彼岸。到处为家，琴书为伴，信笔闲吟叹。洞天高卧，任他人笑懒慢。夏近百尺森松，水帘响亮，飞入龙泉涧。渴饮霞浆仙会处，童稚唇歌舌诞。了轮回，完全性命，迷者应难赶。忘名绝利，一任人非人赞。
元	丁鹤年	《敬书宸翰后》	神龙归卧北溟波，愁绝阴山《敕勒歌》惟有遗珠光夺日，万年留得照山河。
元	王国器	《踏莎行 绣床凝思 复古诗集五》	翠藻文鸳，交枝连理。金针停处浑如醉。杨花一点是春心，鹃声啼到人千里。唤醒离魂，犹疑梦里。此情恰似东流水。云窗雾阁没人知，绡痕。
元	王恽	《水龙吟 舜泉在济南城中，自壬子年水去来不》	泉流复出，其深可厉，回风潇潇，翠萍盈沼，邦人以为神来之兆。近陪宪使，展敬祠下，因索鄙作，谨继丞相双溪公怀古严韵，用纪其异窈然碧玉池方，绿波不见还凝。翠萍痕在，金支光淡，湘妃无语。瑶瑟声沉，画兰愁绝，几回如许。甚风烟依约，鱼龙黯惨，空回首，珠帘暮。一夕翠华临幸，也悲凉、故宫尘土。石根碧涨，天飘翻出，黑湾雷雨。思舜亭高，风漪吹散，满空秋暑。欲苍梧回叫，凤箫凄断，听躬耕处。
元	杨维桢	《宫词（十二首）》	海内车书混一时，奎章御笔写乌丝。朝来中贵传宣急，南国宫娥拱凤池。
元	王冕	《渭河道中 其四》	海气团云白，江风吹浪寒。飞鸿离塞远，独鹤唳更阑。慷慨论时事，羁栖笑楚冠。萧萧黄叶下，回首望长安。
元	马钰	《黄鹤洞中仙 继重阳韵》	知味又闻香，因得非凡遇。更说祖师两个来，教我修行赋。一志访秦川，乡井宁回觑。火灭烟消心死灰，名挂神仙簿。
元	吴存	《水龙吟 督军湖观竞渡》	平湖暮色冥蒙，雷风唤起双龙舞。吸乾彭蠡，须叟作，一川烟雨。汉女霓旌，湘妃翠盖，冯夷鼍鼓。想祝融指挥，涛奔浪卷，来赴世间端午。此地番君旧境，问当年军容何许。垂杨断岸，几回想像，水犀潮弩。风景依然，英雄远矣，悠悠汉楚。笑邦人只记，饭筒缠彩，汨江怀古。
元	王冕	《答王聘君 其一》	门径萧条勘，相知得往来。人方恋升斗，我独抚尊缸。故国秋风惨，荒城暮雨开。闲中多乐意，不在最深杯。
元	王冕	《怀人》	怀人有多梦，忧国竟忘眠。野草皆成药，江云半是烟。悲鸿联阵下，老鹤唳孤骞。孰信残阳外？疲民问井田。
元	王哲	《三交会合 俗名韵令》	扶风且住。听予言语。决定相随去。些儿少虑。对公先诉。遇逢艰阻。饥寒雨露。有惶处。眉头莫要聚。长生好事，只今堪做。何必候时数。青巾戴取。更衣麻布。得离凡宇。入云霞路。功昭行著。真师自肯度。
元	王吉昌	《南乡子 水火交互既济》	坎内一阳停。本性澄清照物形。真火炎炎功足显，叮咛。既济氤氲缉宝瓶。神用奋威灵。气证升沈聚戊癸。日耀飞腾烹药鼎，兰馨。造化功成。
元	刘敏中	《卜算子 长白山中作》	长白汝来前，问汝何年有。只自云间偃蹇高，不肯轻低首。我即是中庵，汝作中庵友。怪得朝来爽气多，浮动杯中酒。
元	王哲	《解佩令 茶肆茶无绝品至真》	茶无绝品，至真为上。相邀命、贵宾来往。盏热瓶煎，水沸时、云翻雪浪。轻轻吸、气清神爽。卢仝七碗，吃来豁畅。知滋味、赵州和尚。解佩新词，王害风、新成同唱。月明中、四人分朗。
元	傅若金	《上蔡》	上蔡城头黄叶多，闻鸡看剑起长歌。徒怜丞相东门犬，犹忆将军半夜鹅。树底衣裳沾雾雨，马前灯火动星河。凉风满路吹行驿，那似金门听玉珂。
元	杨维桢	《海乡竹枝歌（四首）》	潮来潮去白洋沙，白沙女儿把锄耙。苦海熬乾是何日，免得侬来爬雪沙。
元	王冕	《寄太素高士》	我昔扁舟上耶溪，寻君直过丹井西。长松月冷啼子规，春风满地芳草齐。楼殿玲珑金碧涌，钟声不出松云重。老猿掬涧山影乱，翠禽啄露岩花动。此时相见不作难，握手笑上松花坛。坛下十万青琅轩，空阴漠漠常风寒。我对青山论今古，青山茫茫无一语。知其与我忘尔汝，石瓢酌我云根乳。冷然使我肝胆清，飘裾欲度浮云轻。千峰回影陷落日，万壑欲尽松风声。回首溪山忽成别，几见江梅飞白雪。洞庭湖上听夜雨，仲宣楼头望明月。茕茕对景伤古情，寸心欲吐书难凭。何当相晤一抵掌？与君细看真兰亭。
元	袁桷	《寄史允叟》	故国王孙佩碧兰，春去凉月倚朱阑。玉箫曲趁莺声转，金鼎香随蝶梦残。碧沚波清堪把钓，黄尘风急倦弹冠。外家文采惟君在，笑我冰髭跨晓鞍。
元	高士谈	《朝中措》	琅琊山色最清雄。心赏待衰翁。路转峰回如画，新亭半湿青红。风流宾从，清闲岁月，且共从容。莫笑尊前老大，犹堪管领春风。
元	侯善渊	《益寿美金花》	回头问己。认取无生真妙理。内阐灵光。升入蟾宫点桂霜。混成天癸。窈窕流霞融彻底。洞济冥阳。仙子功标北帝乡。
元	长筌子	《贺圣朝》	道人幽趣，萧闲风味，林下云烟。夜横琴高隐翠微间，看月印寒泉。逍遥吟唱，还乡宫调，雪曲无弦。这玄珠收得未朝元，作住世神仙。
元	王哲	《特地新》	天地人生，同来相遇。应将甚、昭彰显务。道门开，释门阐，儒门堪步。识元初，习元本，睹元辰，元阳自个。日月星辰，齐旋躔度。唯临莅、虚空照布。精关扃，气关达，神关超露。禀三才，立三教，得三光，三。
元	杨维桢	《吴下竹枝歌（七首。率郭羲仲同赋）》	家住越来溪上头，胭脂塘里木兰舟。木兰风起飞花急，只逐越来溪上流。
元	王恽	《喜迁莺 祁阳官舍，早春闻莺》	五更残梦。听绿窗莺语，罗衾香拥。百啭多情，娇啼无泪，枕上一声时送。真成翠鬟双，当户玉琴初弄。欲谁共。趁风和求友，乔林烟蓊。春动。花气重。暗度垂杨，暖人酴洞。倦客芳。佳人幽思，愁满彩笺金凰。自怜比来心事，两翅果谁搏控。听指纵。望高城落日，黄尘飞。
元	杨维桢	《冶春口号（七首。寄昆山袁、吕、郭三才子）》	吴下逢春春思浓，不堪花发馆娃宫。吴山青青吴水白，愁杀江南盛小丛。
元	袁士元	《满庭芳 寿范竹友老乡长》	淇澳风清，渭川月朗，此时天产耆英。苍苍标格，挺出白云层。最好坚心劲节，傲多少、桃李虚情。人都道，孙枝子叶，早已肖龙形。长春曾不老，襟怀一片，玉立冰清。喜七贤六逸，总是交朋。试听铿金戛玉，玉堂上压倒梅兄。君知否，平安信好，永耐岁寒盟。
元	王哲	《渔家傲 一首李公求》	圣老子元姓李。今正是遗风起。向他方求出离。明位。从坎暗清凉地。便施仁兼富义。还略叙闲中意。内无心真活计。分美。都水火须交济。
元	侯善渊	《一剪梅》	出俗轻枝翠嫩长。不比松筠，独耐风霜。岁寒心以表嘉祥。小蕾初生，压尽群芳。勿遣娉婷越粉墙。尽任桓伊，品弄何妨。天然姿秀坼黄。绝艳清奇，一剪梅香。
元	马钰	《长思仙 茶》	一枪茶。二旗茶。休献机心名利家。无眠为作差。无为茶。自然茶。天赐休心与道家。无眠功行加。
元	吴＊	《渔父 以上二首见大观录卷十七》	野色山光水接天。云烟缥缈思长川。收此景，老梅仙。万顷湘江笔底。
元	许有壬	《蝶恋花 以变白方赠朱亮卿》	闻道卿卿损。花落深闺，无限伤春恨。天上灵方吾不靳。为君细染三生鬓。镊白从今闲玉笋。坐看丰姿，潦倒还髫龀。洞里桃花应错认。
元	杨维桢	《漫成五首》	四十已过五十来，白日一半夜相催。劝君秉烛须秉烛，七十光阴能几回？西邻昨夜哭暴卒，东家今日悲免官。今日不知来日事，人生可放酒杯干？徐家园里野莺啼，张家楼头客燕酒。千金买宅作邮传，何处高桓大字题？铁笛道人已倦游，暮年懒上玉墀头。只欲浮家苕霅上，小娃子夜唱潮州。小娃家住白蘋洲，只唱舍郎如莫愁。风波不到鸳鸯浦，承恩曷用沙棠舟？
元	白朴	《沁园春 吕道山左丞觐回，过金陵别业。至元》	流水高山，独许钟期，最知伯牙。愧我投木李，酬琼玖，人惊玉树，肯倚蒹葭。风雨十年，江湖千里，望美人兮天一涯。重携手，似仲宣去国，江令还家。门前柳拂堤沙。便是系、天津泛斗槎。看金鞍闹簇，花边置酒，玉盂旋洗，竹里供茶。朱雀桥荒，乌衣巷古，莫笑斜阳野草花。寒食近，算人生行乐，少住为佳。
元	丘处机	《瑶台月 自咏》	平生懒堕。只赢得、无忧一枕高卧。蓬头垢面，不管形骸摧挫。任三光、日夜奔驰，放四大、林泉担荷。深溪畔，幽岩左。青山拥，白云锁。灾祸。雷轰电掣，无由近我。日午起行了还坐。把旧习般般打破。清闲处，唯有这些儿个。倦贪心、乐受贫穷，爱恣意、慵兴烟火。粮无贮，丹无货。萧然唱，洒然和。堪可。神仙未了，优游且过。
元	丘处机	《金莲出玉花 至号州，与丹阳致魔作外界人被》	登莱潍密。四海皆闻头插笔。爱诤多词。不肯饶人些子儿。余今向道。非似从前生计较。好弱都休。脑后如今没笔头。
元	谭处端	《踏莎行 赠＊州王四郎》	贤兄来到，说公深浅。我闻听、忽生叹羡。一母三枝背长情，安忍心变。悔前非、改行方便。聪明首会，速来见面。与仁兄、和颜欢宴。稍有违情定风子，决成宛转。水去、更无厮见。
元	马钰	《无梦令 赠京兆权先生》	妻妾儿孙一假。金玉珍珠二假。三假是荣华，幻化色身四假。知假。知假。说破浮名五假。
元	同恕	《鹊桥仙》	香飞玉屑，光凝粉蝶。不比精神莹彻。春风一树倚东栏，还称道、仙肌胜雪。凭谁与说，容吾捡折。老去情缘未歇。船一棹百分空，直吃到。
元	姬翼	《齐天乐》	自为形所累，寒饿交侵，赘疣何异。试究虚玄从初本，有一点圆明无际。尘缘漠漠，似千里晴空，幻生云医。仗此灵风，一时吹扫莫留滞。来之然，往焉适耳，从伊妆点，鼠肝虫臂。变化洪炉，存亡皆可，除外甚么堪畏。逢魔遇阻，驾神马轮，去留谁计。稳坐忘怀，始终凭此志。
元	长筌子	《满庭芳》	微妙家风，非空非色，卓然无去无来。超今越古，悟者免轮回。拈出长春圣境，琼花绽、铁树崔嵬。谁知觉，了翁夜半，震动九天雷。玄门真洒落，星楼月殿，愚昧难开。寥阳芝草，端的胜寒梅。方寸神机莫测，何消得、飞过蓬莱。玉霄闲客，未肯蹑苍苔。
元	张昱	《织锦词》	行家织锦成染别，牡丹花红杏花白。作双紫燕对衔春，一匹锦成过半月。持来画堂卷复开，佳人细意为剪裁。银灯连夜照针指，平明设宴章华台。为君著衣舞《垂手》，看得风光满杨柳。蝶使蜂媒无定栖，万蕊千花动衣袖。回回舞罢换新衣，新衣未缝锦下机。怜新弃旧人所悲，百年欢乐惟片时。
元	赵沨	《分韵赋雪得雨字》	造物固多才，中有无尽字。大儿拟圭璧，小儿比盐絮。后人例蹈袭，弥复入窘步。聚星号令严，亦自警未悟。谁有五色笔，绘此天地素。好语觅不来，更待偶然遇。
元	马钰	《黄鹤洞中仙 继重阳韵》	传得清虚剑。心内深深点。木上金丝来往牵。马风占。更把风摇?卦象常推渐。功行时时检。黄鹤沿中仙要成，马风赡。日有真灵验。
元	魏初	《木兰花慢 为冯副使寿》	记春风门巷，骑竹马、舞青衫。笑我拙何堪，君才十倍，头角。读书故都乔木，更含香兰省并归骖。醉听滦河夜雨，清吟太液秋蝉。别来何物是新添。霜入鬓毛尖。正渭北江东，暮云春树，得共新。人生别离居半，但公余、有酒且醺酣。几日邻村桑柘，梦中烟雨江南。
元	王结	《摸鱼儿 秋日旅怀》	快秋风飒然来此，可能消尽残暑。辞巢燕子呢喃语，唤起满怀离苦。来又去。定笑我、两年京洛长羁旅。此时愁绪。更门掩苍苔，黄昏人静，闲听打窗雨。英雄事，谩说闻鸡起舞。幽怀感念今古。金张七叶貂蝉贵，寂寞子云谁数。痴绝处。又划地、欲操朱墨趋官府。瑶琴独抚。惟流水高山，遗音三叹，犹冀伤心遇。
元	张野	《水龙吟 为王少傅寿》	画堂佳气葱葱，玉梅迎腊香初度。人生可庆，官居极品，年登上寿。一代风流，三公仪范，四朝耆旧。算世间除却，东山谢傅，问谁是，调元手。眉宇阴功何厚。看富贵荣华长久。金章照眼，彩衣戏舞，桂枝联秀。尚父规模，武公勋业，亨衢尽有。愿年年剩把，普天霖雨，酿长生酒。
元	萨都剌	《满江红 金陵怀古》	六代豪华，春去也，更无消息。空怅望，山川形胜，已非畴昔。王谢堂前双燕子，乌衣巷口曾相识。听夜深寂寞打孤城，春潮急。思往事，愁如织；怀故国，空陈迹。但荒烟衰草，乱鸦斜日。玉树歌残秋落冷，胭脂井坏寒泣。到如今只有蒋山青，秦淮碧。
元	爱山	《【南吕】四块玉 美色》	杨柳腰，芙蓉貌。袅娜东风弄春娇，庞儿旖旎心儿俏。挽乌云叆叇盘，扫春山浅淡描，斜簪着金凤翘。
元	王哲	《憨郭郎》	牛子却如浇墨，牵拽不回头。向川原，贪水草，骋风流。禁得这茫儿躁，加力用鞭勾。浑身都打遍、变霜球。
元	王恽	《木兰花慢 再和何侍御前府韵，前章所谓变风》	六合一家统，依日月，到重光。道太岱封书，云龙接踵，此意难忘。西园万花绣错，好枕中、蝶花似蒙庄。敛翅深栖金粉，贪芳更度银塘。一生白眼贵人旁。赢得姓名香。几戏影棚边，随人鼓笛，贺老当场。虽可笑，犹有用，似也胜、陈许怒争床。静想行藏有命。且休眼热王阳。
元	邓文原	《三月晦游道场山宿清公房与成父同行二首》	涧石萦纡紫竹丛，晴云吹落水晶宫。夜寒身宿群峰顶，花尽春归万木中。傥买山田营破屋，时过僧寺驾孤篷。只应渺渺轩前路，杖履长陪鹤发翁。
元	丘处机	《齐天乐 忆法眷》	自东离海上，元本三洲，四人同契。异域殊乡，同行并坐，终日相将游戏。谈玄论妙，究方外清虚，道家真味。唱和从容，一时法眷情何义。如今分显回然，苦志勤心，磨炼各逃倾逝。既昌飘零，难为会合，幽僻关山迢递。乾坤间隔，望落落犹如，晓星之势。再遇何年，驾云朝上帝。
元	侯善渊	《益寿美金花》	回头省悟。识破浮生如一梦。弃物搜真。忘想忘形出六尘。天清地静。上下冲虚光日莹。宝灿元神。游奕黄都紫府春。
元	元好问	《鹧鸪天》	酒兴浓於琥珀浓。争教相望水西东。人家寒食清明后，天气轻烟细雨中。花不尽，柳无穷。赏心难是此时同。阿连近日歌喉稳，唱得春窗烛影。
元	刘志渊	《江神子令》	山寒木叶晕轻黄。气封商。露凝霜。万物归根，逆气送荒凉。唯有东篱黄菊绽，喷冰艳，吐清香。分明圆相显重阳。生中央。放金光。全露如如，神妙貌洋洋。觌面一时浑认得，心月照，觉相忘。
元	马致远	《拨不断》	叹寒儒，谩读书，读书须索题桥柱。题柱虽乘驷马车，乘车谁买《长门赋》？且看了长安回去！
元	王哲	《八声甘州》	处清凉界，迥然间、别开一家风。得闲闲闲里，真甜美味，甘露应同。洗涤三焦六腑，五藏尽玲珑。流转无凝滞，颠倒皆通。白气充肠盈满，助起初本有，唯要深穷。待时时分朗，来往识西东。凭方知、惺惺容貌，这般形状出高穷。圆成显、放光明照，永住晴空。
元	张可久	《凭栏人》	江水澄澄江月明，江上何人掐玉筝？隔江和泪听，满江长叹声。
元	邵亨贞	《诉衷情 夜思》	满城钟鼓夜初寒。人静掩重关。惊乌绕庭树，月已上阑干。微有兴，澹无欢。小盘桓。良宵如许，香冷金猊，梦绕青鸾。
元	马致远	《落梅风》	人初静，月正明。纱窗外玉梅斜映。梅花笑人偏弄影，月沉时一般孤零。
元	马钰	《瑞鹧鸪 住环堵》	冬虽无火抱元阳。夏绝清泉饮玉浆。蜡烛不烧明性烛，沉香无用心香。三年赤脚三年愿，一志青霄一志长。守服山侗环堵内，无恩相报害风。
元	王冕	《寄存道崔隐君》	有怀中默默，舒啸独登楼。月色不知夜，江声欲动秋。寄书空惹恨，看剑若为羞。何日乘清兴？山阴棹雪舟。
元	王恽	《西江月 间步州南古堤》	返照斜明双塔，乱山回远孤城。年来风物似升平。人说三王善政。世事正宜静待，田园好去躬耕。云闲归鸟有遗声。唤起投林高兴。
元	郭翼	《行路难（七首）》	秦女卷衣咸阳宫，兰烟桂霰茱萸芳。泥金烂烂辉五彩，新衣新赐苏合房。朝拥群仙行，羲和御车驾。飞龙莫从天女游，月中吹笙凤鸣空。君恩恐移今已衰，羞将泪滴红芙蓉。宁作蓬池并翼鸟，飞飞到死成匹双。
元	王冕	《赠灵峰上人墨梅图》	粲粲疏花照水开，不知春意几时回。嫩云清绕孤山路，记得短筇寻句来。
元	汪斌	《酹江月 吴山怀古》	登临遐眺，叹当年、一夜朔风狼藉。石塔镇南人共怒，怒气上轰霹雳。废苑荒凉，粉墙颓圮，万事空陈迹。阙庭何在，钟声敲断岑寂。闻道十里西湖，荷花香里，歌舞成悲戚。湖上有山山有恨，应恨旧京永隔。秦老和，贾生罔上，后世见之方策。兴亡回首，暮烟衰草凝碧。
元	元好问	《山居杂诗》	瘦竹藤斜挂，丛花草乱生。林高风有态，苔滑水无声。
元	杨维桢	《杵歌（七首。有序）》	攻城不怕齐神武，玉壁堪支百万兵。不是南朝夸玉壁，关西南是长城。
元	张翥	《太常引》	素娥风韵自天真。似回首趁行云。眉黛任长颦。正宜看、啼妆未匀。扇犀轻按，袖罗低掩，一曲广陵春。飞尽画梁尘。曾数到、梨园几人。
元	王吉昌	《神光灿》	悲欢歇念，动静刳心，无人野上恢恢。秀气融融，巧酝鼓润风雷。发挥地天变泰，作甘霖、法种莲开。显嘉瑞，向黄庭锦帐，妙产神胎。霭霭祥光罩体，九龙水浴出，捧上瑶台。笑傲长春，笙歌闹送金。景簇琼英灿烂，醉乘风、飞舞徘徊。得真乐，料前途生灭自摧。
元	杨维桢	《湘灵操》	湘之水兮九支，湘之山兮九疑。皇一去兮何时归，攀龙髯兮逐龙飞。生同宫，死同穴，招皇衣兮复皇辙。九疑水，九疑山，九疑辙迹在其间。望飞龙兮未来还。湘之湘兮成水，湘之石兮成斑。
元	王哲	《五更出舍郎》	一更哩出舍郎。离家乡前程路，稳排行。便把黑飚先捉定，入皮囊。牢封系，任飘?
元	王寂	《菩萨蛮 回文题扇图》	碧空寒露松枝滴。滴枝松露寒空碧。山远抱溪湾。湾溪抱远山。竹疏横岸曲。曲岸横疏竹。寒鹭宿平滩。滩平宿鹭寒。
明	楚石梵琦	《上都（三首）》	王畿千里近，御苑四时春。苜蓿能肥马，葡萄不醉人。衮衣明日月，关塞绝风尘。古有官名谏，今无事可陈。
元	欧阳玄	《渔家傲》	三月都城游赏竞。宫墙官柳青相映。十一门头车马迸。清明近。豪家寒具金盘。祭流连芳草径。归来风送梨花信。向晚轻寒添酒病。春烟暝。深深院落秋千迥。
元	白朴	《满江红 重阳后二日王彦文并利用秦山甫相过》	过了重阳，寒惨惨、秋阴连日。尚何事、满城风雨，漏天如泣。点染一林红叶暗，飘萧三径黄花湿。听敲门、忽有客三人，来相觅。时节好，夸橙橘。儿女喜，分梨栗。罄一樽聊慰，老怀岑寂。想像曾来神女赋，伤心似失文通笔。破残年、催酿酒如川，长鲸吸。
元	马钰	《金莲出玉花 赠范明叔＊扇》	丝为扇。堪与闲人常作善。惊唬蚊蝇。款款轻摇免杀生。添成幽雅。相助逍遥尘不惹。拂尽攀缘。意净心清性月圆。
元	王哲	《黄莺儿》	平等平等，复过莱州，须行救拯。害风儿阐化匀均，化良归善肯。二仪三耀常为正。察人心、恰如秤。若不高更没於低，也神仙有应。
元	王哲	《折丹桂 赠丹阳》	气财酒色相调引。迷惑人争忍。因斯染患请郎中，思使言，你且尽。不须把脉休频诊。死病今番准。这回须去不推辞，复勾追，文贴紧。
元	陈基	《次韵答秦文仲郭羲仲联句见寄》	客路寻常江海上，春光强半雨声中。习池无酒醉山简，莲社有心期远公。香烬旋温婆律火，茶烟轻扬石楠风。不因二仲联诗至，安得从容一笑同。
元	王逢	《闻钟》	苜蓿胡桃霜露浓，衣冠文物叹尘容。皇天老去非无姓，众水东朝自有宗。荆楚旧烦殷奋伐，赵陀新拜汉官封。狂夫待旦夕良苦，喜听寒山半夜钟。
元	梵琦	《渔家傲》	听说西方无量乐。娑婆自恨身飘泊。注想存心连晦朔。归皇觉。全台接引休忘约。架厦区区同燕雀。成桥渺渺随乌鹊。早晚无常来逼迫。难推却。西游快展摩霄翮。
元	张玉娘	《浣溪沙 秋夜》	玉影无尘雁影来。绕庭荒砌乱蛩哀。凉窥珠箔梦初回。压枕离愁飞不去，西风疑负菊花开。起看清秋月满台。
元	王哲	《黄鹤洞中仙》	暗里修持做。不合名张露。却使人人转敬钦，所以难停住。谨对扶风诉。结伴关西去。卓个庵儿累行功，同步烟霞路。
元	杨维桢	《屈妇词》	瓜田不纳履，北郭招谗污。覆釜重开日，宫中杀破胡。
元	姬翼	《传言玉女》	觌面相逢，一顾眼中人识。会心冥处，遥山寸碧。洞天云影，磊落翠岩蟠石。芝莫好在，几经秋色。浅浅蓬瀛，谈笑间、沧海易。采真携手，共游天地一。人间尽恁，电转风翻尘物。玉峰高会，莫通消息。
元	王哲	《金蕉叶》	扑入尘凡世俗。这思牢、更兼爱狱。被玉金枷紧束。受无穷不足。百岁光阴迅速。更朝磨催促。早离了家缘孤宿。结神仙眷属。
元	侯善渊	《减字木兰花》	初心奉道。谨守精严光返照。元始扶真。真物相生恍惚中。凝空落落。明月清风相倚托。达彼无忧。回首烟霞物外游。
元	王哲	《无调名 誓丹阳》	子孙入道，七祖出离地狱。子孙得道，九祖生天。如退道，累祖先。
元	刘敏中	《满庭芳 寿何聪山平章》	经济才难，升平事了，喜公亲见唐虞。精神如画，风节凛云衢。回首岩岩钜望，更须问、山斗何如。还知否，三朝旧德，眷倚在吁俞。高情谁得似，诗中元亮，易里尧夫。便萧然忘却，玉带金鱼。此意君恩亦许，三二日一到中书。公无倦，长开寿域，四海一蓬壶。
元	许有孚	《渔家傲》	浓绿园林光莫葆。诗翁只爱窗前草。骤雨才过蛙又闹。亭馆好。日长人在蓬莱岛。风度新松声袅袅。酒酣却笑瀛洲小。柳外荷边休计较。皆可棹。采莲人和渔家傲。
元	马钰	《瑞鹧鸪 居庵》	闲人相访有何妨。唯恐闲人话短长。真乐真闲无议论，至微至妙绝商量。是非欲说气神散，名利谗言道德忘。不若澄心常默默，自然彼此得清。
元	王蒙	《过姑苏》	山围平野绿烟中，江苇萧萧两岸风。谁种阖闾门外柳，年年飞絮入吴宫。
元	张可久	《折桂令》	倚栏杆不尽兴亡。数九点齐州，八景湘江。吊古词香，招仙笛响，引兴杯长。远树烟云渺茫，空山雪月苍凉。白鹤双双，剑客昂昂，锦语琅琅。
元	王丹桂	《玉炉三涧雪 藏头拆字 起四字》	大非为坚固，今迷执居家。还悟得紫灵砂。弃琴棋书画。载殷勤锻炼，中养就名花。今知味岂须夸。日功成无价。
元	王处一	《谢师恩》	谢师提挈沉沦外。生死难交代。不堕轮回超法界。诸天运度，化生无相，一点圆明在。荡摇浮世常安泰。闲把琼芝采。护法君威力大。流铃掷火，扫尘千里，屏尽诸魔害。
元	李齐贤	《巫山一段云 渔村落照》	远岫留残照，微波映断霞。竹篱茅舍是渔家。一径傍林斜。绿岸双双鹭，青山点点鸦。时闻笑语隔芦花。白酒换鱼虾。
元	高道宽	《西江月》	妙本三元真火，收来锻炼成丹。药全二百四十元。颗颗圆明体现。丹里红霞缭绕，丁公食了飞仙。黄房睡觉总无言。方始婴儿才恋。
元	马钰	《玩丹砂 思胡子金》	好个中条胡讲师。通儒明道达禅机。自然悟解这些儿。石女醉归金虎窟，铁牛耕入火龙池。胎仙采得紫灵芝。
元	马钰	《四仙韵》	处端通正。道号长真真上认。自在逍遥。碎岩前汲水瓢。处玄通妙。道号长生真了了。慎勿先归。且伴长春丘处机。
元	张昱	《丞相委入姑苏索各官俸米留别幕府诸公》	不比常年载酒游，杏花时节出杭州。粉闱未觉为郎贵，萱草难忘此日忧。沙漠帛书空见雁，江湖春水莫容鸥。何须折尽垂杨柳，留取他年系别愁。
元	刘秉忠	《秦楼月》	斜阳暮。西风落叶关山路。关山路。归鸿巢燕，笑人来去。我歌一曲君听取。人生聚散如今古。如今古。湘江秋水，渭川春树。
元	陶宗仪	《晓起》	豆苗引蔓上疏篱，桐树吹花落钓矶。老我田园闲处好，故人书疏近来稀。挂巾萝薜看云起，沐发沧浪待日晞。只怪平生诗癖在，形骸消瘦不胜衣。
元	许有孚	《渔家傲 和》	莫讶圭塘春缥缈。要知生意从冬杪。柳动长堤冰泮沼。庭院悄。旧巢又见来玄鸟。九十韶华容易老。镜中勋业惭频照。招饮便须忙罢钓。休醉了。东君要听渔家傲。
元	高明	《岳祠》	莫向中原叹黍离，英雄生死系安危。内庭忽下班师诏，绝漠全收大将旗。父子一门甘仗节，山河千里竟分支。孤臣尚有埋身地，二帝游魂更可悲!
金	元好问	《论诗三十首》	出处殊途听所安，山林何得贱衣冠？华歆一掷金随重，大是渠侬被眼谩。
元	杨维桢	《大腹儿》	大腹儿，腹空侗。胡旋舞，疾如风。君王醉眼大朦胧，乃谓赤心贮中其中。君王宠之恩日厚，宫中洗儿中冓丑。大腹小儿胆如天，不拜君王先拜母。宫门引虎杨与高，范阳虎势日咆哮。将军可曾斫大腹？帐下却赖猪儿刀。
元	杨维桢	《吴下竹枝歌（七首。率郭羲仲同赋）》	骑马当轩鹄觜靴，西风马上鼓琵琶。内家队里新通籍，不是南州百姓家。
元	尹志平	《巫山一段云 先天观作》	涿鹿今朝到，尤往日休。坂泉冬夏水长流。今古几春秋。因此强兵战胜。直到而今无定。一生一杀做冤仇。早晚是程头。
元	王处一	《满庭芳 述怀》	苦海奔波，荆山劳役，欲救宝璧嘉祥。周而复始，瞥地悟真常。两凑玄关运度，升灵曜、飞出扶桑。回光看，璇玑万象，一一现明堂。人还穷此理，尘缘悉屏，世梦都忘。觉身心和畅，无限清凉。万化收归鼎内，红光迸、丹熟馨香。吞服了，还童返老，出自满庭芳。
元	马钰	《清心镜 赠王庵主》	养家时，甚情况。被妻男逼得，有如心恙。竞利名、来往奔波，忒劳嚷劳踉。学道来，常坦荡。除性命二字，别无妄想。占清闲、自在逍遥，
元	姬翼	《鹊桥仙》	曲钩鱼闹。直钩无钩。今古分明知道。世情看假尽成真，总不识、先天至宝。孤光圆照。相忘同调。物物俱休逆料。本来一点上通天，向姑射。
元	王寂	《望月婆罗门 怀古》	笑谈尊俎，坐中惊叹谪仙人。乌丝落笔如神。唤起小鬟风味，学按古阳春。对琼枝璧月，朝暮长新。宦萍此身。叹别后、迹俱陈。独有芳温一念，红泪罗巾。凭谁妙手，为写寄、崔徽一幅真。聊慰我、老眼风尘。
元	杨维桢	《无题效商隐体四首》	当轩队子立红靴，龟甲屏凤拥绛纱。公子银瓶分汗酒，佳人金胜剪春花。曲调青凤歌声转，觥进黄鹅舞势斜。五十男儿头未白，临流洗马走红沙。
元	杨维桢	《磔鸩》	蕲州鬼，鬼来恶。蕲州鸩，鸩何凶。声如万腰鼓，百鸟不敢鸣。委地一片羽，百草不敢生。如何崇家栅养相夸矜。司隶忽上奏，焚灭不留形。秋官司天法，杀物自有刑。啧啧驱我嫉，劝我耕。天何生尔毒，毒作人中兵。我愿天悔祸，仁凤下虞廷。注：左分右隹。
元	王冕	《素梅 其二》	树头历历见明珠，底用题诗问老逋？且买金陵秋露白，小舟载月过西湖。
元	许有壬	《太常引 次王居仁为寿韵》	进为卿相退为仙。叹今古少能全。抛却祖生鞭。且占取、烟霞洞天。遥峰罨画，清流漱玉，故里好山川。黄菊正鲜妍。便沽酒、休论几千。
元	谭处端	《减字木兰花》	逍遥自在。去去来来无挂碍。一片灵空。处处圆明无不通。无分内外。莹彻周沙含法界。遍照无私。明月高穹秋夜时。
元	谭处端	《如梦令》	日用涤除尘垢。擒缚马猿不走。展手向街前，守一不生贪构。贪构。贪构。怎得功成行就。
元	元好问	《摊破浣溪沙 代赠仲经所亲》	锦瑟花年燕子楼。楚云湘雨等闲休。留在贞元供奉曲，尽风流。约略睡痕妆镜晚，留连香韵琐窗秋。总道竹西歌吹好，去来休。
元	洪希文	《桃源忆故人 砭顽》	西风摇落梧桐井。气入韩堂凄冷。百炼江心铜镜。照尽孤鸾影。利锥早脱囊中颖。跃冶怎逃顽。独抱素心谁省。漏瓮劳修绠。
元	邵亨贞	《角招 故园旧有老梅数树，自庚午至庚辰，十》	年来惟起步月前村之欢。辛巳正月二十四日，曹云翁以红萼一权见予，风度绝韵，旧感横生，念之不置，因缀此阕为解，并以谢翁焉梦云杳。东风外，画阑倚遍寒峭。小梅春正好。漫忆故园，花满林沼。天荒地老。但暗惜、王孙芳草。鹤发仙翁洞里，为分得一枝来，便迎人索笑。窗晓。冷香窈霭，幽情雅淡，不减孤山道。旧愁浑欲埽。却明朝、新愁萦绕。何郎易恼。且约住、伤春怀抱。彩笔风流未少。更何日，玉箫吹，金尊倒。
元	王逢	《塞上曲（五首）》	诸夏皇威立，三边虏气衰。角弓分虎圈，乳酒下龙墀。蜂午歊氛远，鼍更窟宅移。舆图欲尽入，中道勿颁师。
元	吴镇	《画竹》	长忆前朝李蓟丘，墨君天下擅风流。百年遗迹留人世，写破湘潭梦里秋。
元	谭处端	《太常引 鸣鹤馀音卷之四》	非僧非俗亦非仙。茅屋两三椽。白石与清泉。更谁问、桃源洞天。一炉宝篆，一瓯春雪，浇灌净三田。闲想谷神篇。不觉松枝月圆。
元	元好问	《浣溪沙 外家种德堂》	墙外桑麻雨露深。堂前桃李有新阴。高门因见古人心。三世读书无白屋，一经教子胜黄金。小雏先与唤琼林。
元	马钰	《踏云行》	重遇重阳，重重悟道。扶风马子何愁老。调龙引虎弄明珠，明珠出路应须早。以钰为名，字呼玄宝。云中子得为佳号。木牛小字字山侗，山侗。
元	王丹桂	《满庭芳 赠刘四郎》	冷淡家风，清闲门户，有谁着意搜求。元初灵识，刚被火宅囚。贪恋时间恩爱，终不道、前有程头。常省悟，好学我辈，一割万缘休。优游。何可似，鹰离笼罩，鱼脱纶竿，信飘飘，浑如解缆孤舟。随分饥餐渴饮，饱来后、鼓腹歌讴。无萦绊，功成归去，高步访瀛洲。
元	金炯	《踏莎行 题破窗风雨图和王筠庵韵 珊瑚木难卷》	草带残编，荷衣断袂。破窗风雨深深闭。江南倦客正思家，灯花摇梦来乡里。翠竹檐前，碧蕉丛里。秋声斗合愁心碎。不教潘鬓总成霜，也应。
元	侯善渊	《杨柳枝》	宝性完容上下冲。内推穷。氤氲三色射瑶宫。焰飞空。洞济玉阳澄宝瑞，自和同。谷神翔翥混元中。玩仙风。
元	元好问	《鹧鸪天》	长恨箫声隔粉墙。争教移住五云乡。一溪春水关何事，流水桃花赚阮郎。风搅梦，月侵床。情缘消得海生桑。鸳鸯不锁黄金殿，雌蝶雄蜂枉断。
元	沈禧	《踏莎行 香颊啼痕》	朔雪砭肌，东风浃髓。不由中酒人憔悴。丁香暗结雨中愁，相思滴尽枝头泪。恨积巫山，情随湘水。斑斑点得残妆碎。待将濡墨染霜毫，缄情。
元	韩奕	《挽友人醉死》	自得杯中趣，俄然逝此身。是非尘境梦，生死醉乡人。夜雨空尊泣，春云画翣新。老年哀易动，何况是比邻。
元	丘处机	《无梦令 诫奢》	陕右人人听我。福地好修因果。天下不如斯，贫富一般行坐。轻可。轻可。轻可骄奢太过。
元	谢应芳	《点绛唇》	点检龟巢，素琴弦断余何有。夫妻白首。相敬如宾友。三四孙儿，五色斑斓袖。梅花酒。为翁称寿。罗拜爷娘后。
元	王哲	《迎仙客》	做修持，须搜索。真清真静真心获。这边青，那边白。一头乌色，上面殷红赫。共同居，琉璃宅。琼苞琼蕊琼花折。玉童歌，金童拍。皇天选中，山正是仙客。
元	王逢	《观钱塘江潮时教化平章大宴江上》	苍苍吴越山，对峙束江腹。江开白银瓮，一浪天四蹴。金晶王高秋，风露气转肃。常年骇壮观，委巷雷击毂。今年官增威，旌麾被川陆。罗衣绣龙凤，玉带瑑蚕粟。牙床锦屏帷，蛮勣随步蹙。温温香卷阵，婉婉眉斗绿。微闻伊梁音，渌酒光动縠。鲜醲片饷尽，望姓空侧目。惧成庾郎哀，窃效杜陵哭。冥顽鳄鱼汇，屡覆舟万斛。枭雄扈将军，竟作机上肉。大侵交烽火，血胔腥草木。地媪为之愁，兼恐河源缩。熟闻灵胥庙，岁祭莫敢黩。三叫三酹觞，愿兴赤水族。钱王射强弩，至今有遗镞。何当起英魂，少助八州督。中原日无事，海宇蒙景福。尚虞多戕残，洒泪逃亡屋。
元	李俊明	《谒金门 戴梅》	花谱内。莫作等闲看待。斗草吴王无可对。有他西子在。好在一枝竹外。影也教人堪爱。未免世间儿女态。折来头上戴。
元	陈秀民	《壬午九月九日与郭希仲纪叔维马希远饮周景父》	去年登堂三月三，主人置酒浇春衫。今年登堂九月九，堂上主人复多酒。马生弹琴纪生画，郭子题诗美如炙。四明狂客醉欲倒，菊花插帽秋光好。百年节序能几逢，人生会合何其少。人生会少将奈何，为君起舞为君歌。歌残酒尽更须酌，莫待他年白发多。
元	陆文圭	《沁园春 送李同知之官邺都》	东西二都，史载循良，不五六人。记南阳有召，颍川有霸，并州如郭，河内如恂。直比朱弦，清伴古镜，吏自秋霜民自春。如公者，守廉平二字，近古名臣。棠阴手种方新。又五马翩翩邺水滨。想台高铜雀，尚留遗迹，堂深画锦，空锁凝尘。琴瑟从容，雅歌缓带，美政遥知达紫宸。期年后，看行宣召，班冠廷绅。
元	元好问	《江城子》	河堤烟树渺云沙。七香车。更天涯。万古千秋，幽恨入琵琶。想到都门南下望，金缕暗，玉钗斜。津桥春水浸红霞。上阳花。落谁家。独恨经年，培养牡丹芽。寒雁归时凭寄语，莫容易，损容华。
元	张翥	《鹧鸪天 为朱氏小妓绣莲赋三首》	半臂京绡稳称身。玉为颜面水为神。一痕头导分云绾，两点眉山入翠颦。丹杏小，碧桃新。雏莺恰啭上林春。平生惯是听歌耳，除却莲儿只一。
元	张翥	《忆旧游 重到金陵》	怅麟残废井，凤去荒台。烟树斜。再到登临处，渺秦淮自碧，目断云沙。后庭谩有遗曲，玉树已无花。向宛寺裁诗，江亭把酒，暗换年华。双双旧时燕，问巷陌归来，王谢谁家。自昔西州泪，等生存零落，何事兴嗟。庚郎似我憔悴，回首又天涯。但满耳西风，关河冷落暮笳。
宋	王安礼	《点绛唇》	春睡腾腾，觉来鸳被堆香暖。起来慵懒。触目情何限。深院日斜，人静花阴转。柔肠断。凭高不见。芳草连天远。
元	王处一	《蓦山溪 赠刘七翁》	清心静坐，自是天加护。处处鬼神钦，复感仙贤救助。善星罗罩，黑部绝尸各，常快乐，永安闲，千载成遭遇。心香不断，丹恳重敷露。目下显嘉祥，贵子贤孙云聚。若还回首，别有好生涯，清养浩，静颐神，决得。
元	倪瓒	《送杭州谢总管》	南省迢遥阻北京，张公开府任豪英。守臣视爵等侯伯，仆射亲民如父兄。钱庙有碑刓夜雨，岳坟无树着秋声。好将饮食濡饥渴，何待三年报政成。
金	元好问	《骤雨打新荷》	绿叶阴浓，遍池亭水阁，偏趁凉多。海榴初绽，朵朵簇红罗。乳燕雏莺弄语，有高柳鸣蟑相和。骤雨过，珍珠乱撒，打遍新荷。人生百年有几，念良辰美景，休放虚过。穷通前定，何用苦张罗。命友邀宾玩赏，对芳尊浅酌低歌。且酩酊，任他两轮日月，来往如梭。
元	郑元祐	《书画舫》	稽古尚能窥草圣，送穷端欲致钱神。周南老去文章在，同谷歌终手脚朘。
元	杨维桢	《击球使》	击球场，开选秋，临轩天子为状头。许州敬瑄在榜眼，授官西川第一筹。考官惜无石老忧，下第愁杀杨罗牛。
元	尹志平	《瑞鹧鸪 过龙泉峪》	西山一带好人烟。曲水环山若洞天。无是无非无宠辱，有花有果有林泉。家家奉道养闲客，户户钦坛礼大仙。如此勤心行吉善，太平快乐过丰。
元	杨维桢	《承枢札致祭羊公太傅庙有作率舜章同赋》	岘山山头一片石，可应文墨解沾襟。轻裘缓带神长在，深谷高陵迹自陈。南夏山川非故国，睦州香火说遗民。惟君独念平吴后，千载丹青忆老臣。
元	王哲	《苏幕遮》	赠打车木无情，生有作。都被良工，妙手成躯壳。黑犊黄犍惟挽索。牵入红尘，难免轮回脚。静中忙，闲里做。怎得逍遥，自在真欢乐。直待白朱来跳跃。一朵莲花。万道霞光烁。
元	王逢	《西厦时洪武丙寅沿海筑城》	床头鸱卧久空金，壁上蜗行尚有琴。孺子成名狂阮籍，霸才无主老陈琳。虹霓气冠登莱市，蝙蝠群飞顾陆林。环海烟沙翻万臿，连村霜月抱孤衾。
元	元好问	《八声甘州 同张古人观许由冢，古人名潜，字》	许君祠、层崖上峥嵘，幽林入清深。坐嵩丘少室，风烟浓澹，百态变晴阴。山下一溪流水，不受是非侵。寂寞悬瓢地，黄屋无心。木杪石冢，见人闲几度，夕鼎朝。问五兵谁作，音佐天地更生金。百年来、神州万里，望浮云、西北泪沾襟。青山好、一尊未尽，且共登临。
元	元好问	《论诗三十首》	汉谣魏什久纷纭，正体无人与细论。谁是诗中疏凿手，暂教泾渭各清浑。
元	谢应芳	《江城子 前作五月十二日寿万拙齐词，意有未》	去年今日访庞公。也匆匆。去城中。回首青山，带雨汗颜同。茅屋破来风转急，愁杀我，浣花翁。今年一笑喜相逢。海榴红。照帘栊。休把闲愁，牵系废歌钟。请看灰飞千里草，金满坞，总成空。
元	王恽	《酹江月 赋玉    薰炉赠数学刘文卿》	客窗凉夕，问故家、何物能慰岑寂。都把龙涎三万斛，满贮宫池。玉立琼洲，雪翻花臆，梦绕春江碧。看云失水，淋漓元气犹湿。我昨拄杖敲门，主人情重，预报春消息。相对掀髯谈笑间，一缕飞盘泻露，约君。
元	王恽	《鹧鸪引》	先相风流德业尊。又看天马五花文。飘飘青琐凝佳思，霭霭新诗似岭云。淮海秀，已平分。璋未碍琢来勤。吴人元重中州气，绣被何尝擅鄂。
元	凌云翰	《苏武慢》	醉里闲吟，兴来独往，山静悄无人语。两岸桃花，一溪春水，似忆仙源无路。花上莺啼，云间犬吠，偶到洞仙琳宇。便相留、闲话长生，嗟我委形非故。图画里、昔日天台，当年刘阮，此说荒唐无取。避世秦人，放舟渔子，却恐偶然相与。岭日将沉，林风忽动，吹落半帘红雨。待少焉、月出东方，拄个瘦藤归去。
元	陈孚	《居庸叠翠》	断崖万仞如削铁，鸟飞不渡苔石裂。嵯岈枯木无碧柯，六月不阴飘急雪。塞沙茫茫出关道，骆驼夜吼黄云老。征鸿一声起长空，风吹草低山月小。
元	王吉昌	《减字木兰花 右初八日坤配乾阴阳通得六合》	坤乾情睦。十二周天明二陆。八卦循环。驱率阴阳造化间。时当交泰。昧爽氤氲神气会。体炼纯阳。轻健冰姿散异香。
元	邵亨贞	《虞美人 泖滨泛荷》	南风十里平湖外。夜舞凌波队。米家书画满船头。更着小怜歌舞障清愁。乌纱不共人间暑。别有谈玄尘。近来懒作断肠声。只怕花能解语又多。
元	刘敏中	《六州歌头 畅纯甫与姚牧庵吨城会饮，唱和乐》	二篇，答纯甫江城会饮，东壁照奎星。肝胆露，乾坤秘，画披零。势分庭。笔下风雷发，何为尔，聊相慰，供一笑，悠悠者，总流萍。虎掷龙跳几遇，依然对、高垒深扃。睹殷盘科斗，不说换鹅经。老眼尘醒。认声形。中州月旦，千载后，犹洒客，有歆宁。人不见，搔首立，望余馨。海边亭。寂寞钟期远，高山曲，几人听。何必要，椿与菌，校年龄。万事元无定在，此心得到处仙灵。爱烂游南北，快马接飞?万里丹青。
元	谭处端	《减字木兰花》	尘心起处。隔了逍遥云水路。不起尘心。色相还空猿马擒。而今勘破。保守天真闲里过。欲识天真。白玉黄金铸就身。
元	韩奕	《山院》	山院频来即是家，邻房几处共烟霞。石池水碧连朝雨，金粟秋开满树花。入社陶公宁止酒，品泉陆子解煎茶。扁舟百里行非远，黄发应堪老岁华。
元	王恽	《点绛唇 雨宵即事》	春雨空蒙，晚来点缀闲庭景。一床灯影。润入琴丝冷。清夜沉沉，谁慰孤怀耿。云生鼎。倚窗高咏。爱此春宵永。
元	王哲	《蓦山溪》	猿捉整，是修真格。各得其门，长闲，便归阳陌。年光景，悟此得清凉，兆有，中仙，下贫人忆。蒙书诲，日频搜索。意上来闻，边声，怎生掩间，前朦事，别是一家风，尸没，和松，敢溪山蓦。
元	白朴	《水调歌头》	北风下庭绿，客鬓入霜华。回首北望乡国，双泪落清笳。天地悠悠逆旅，岁月匆匆过客，吾也岂瓠瓜。四海有知己，何地不为家。五溪鱼，千里菜，九江茶。从他造物留住，办作老生涯。不愿酒中有圣，但愿心头无事，高枕卧烟霞。晚节忆吹帽，篱菊渐开花。
元	马致远	《双调-寿阳曲》	渔灯暗，客梦回，一声声滴人心碎。孤舟五更家万里，是离人几行情泪。
元	尹志平	《西江月》	山后重兴道院，燕南仍自干戈。道人功行累来多。免却非灾横祸。每日诵经报国，终朝念道降魔。福生祸灭养冲和。真静真清证果。
元	王哲	《南乡子 重阳全真集卷之十二》	百载镜中容。仰手为祥覆手凶。生死荣华今在目，休逢。疾速回心认祖宗。得得妙相从。灭尽三尸九个虫。一气浩然调养正，冲融。免击精蓝。
元	邵亨贞	《贞溪初夏（六首）》	春水初收露浅沙，野人相见问年华。芒鞋竹杖前村路，烟树深深叫乳鸦。
元	谢应芳	《点绛唇 谢万仲理惠帛》	彩翼双凫，寄来一幅天机锦。纯绵绝品。将意何勤恁。岁晚空山，不怕冰霜凛。西风紧。便添袍。被德吾无隐。
元	杨维桢	《义鸽三章》	肃肃兮飞奴，好尔匹兮哺尔雏。吁嗟尔德兮，均慈爱于鸬鸪。肃肃兮飞奴，离尔俦兮别尔家。吁嗟尔劳兮，比鸿雁兮将书。肃肃兮飞奴，欻相失兮妇夫。死者兮已矣，生谁适兮与娱。朝不粒兮无与呼，莫不室兮无与居。岂无他俪兮，我俪不如。阅七日以死兮，矢一节而弗渝。吁嗟尔烈兮，继比兴乎关雎。
元	王冕	《有感 其四》	依违思故里，吟啸倚阑干。野水随潮涨，山云带雨寒。归鸿悲别溆，羁客呆长安。何日干戈息？山林乐考。
宋	陈孚	《琼花图》	荒棘萋萋后土宫，芳根已逐彩云空。男儿别有扬州泪，不为琼花滴晓风。
宋	张士逊	《官舍书事二首》	一载涪江上，转添山野情。手携僧共出，笔放吏归耕。
元	完颜亮	《喜迁莺 赐大将军韩夷耶 以上三首见＊史卷八》	旌麾初举。正力健，嘶风江渚。射虎将军，落雕都尉，绣帽锦袍翘楚。怒磔戟髯，争奋卷地，一声鼙鼓。笑谈顷，指长江齐楚，六师飞渡。此去。无自堕，金印如斗，独在功名取。断锁机谋，垂鞭方略，人事本无今古。试展卧龙韬韫，果见成功旦莫。问江左，想云霓望切，玄黄迎路。
元	丁鹤年	《自咏十律》	六军遥驻墨河濆，故国丘墟讵忍闻。露冷金铜应独泣，火炎玉石竟俱焚。虞渊日暮无还景，禹穴秋深有断云。草泽遗民今白发，凭高无奈思纷纷。
元	王哲	《恣逍遥》	若要修行，须搜子细。把金关、玉门牢闭。上下冲和，位交溉济。得来后、惺惺又同猜谈。入虚空，却投根蒂。毫毛恍在、烂银霞际。玉色新鲜，真灵莹腻。分明彻、净清然细细。
元	马熙	《渔家傲》	八十邻翁头似葆。为言环翠埋芳草。不似圭塘风物闹。清昼好。来游往往逢郊岛。细浪粼粼风袅袅。柳丝柔直荷钱小。凫短鹤长无用较。舟可棹。扣舷重和渔家傲。
宋	释原妙	《偈颂六十七首》	一年又过一月，今日又从头起。循环乌兔如梭。百年光阴有几。诸上座，休瞌睡。直饶火急翻身，四大海水早已倾在汝耳里。
元	王寂	《采桑子 用司马才叔韵》	西风吹破扬州梦，歇雨收云。密约深论。罗带香囊取次分。冷烟衰草长亭路，消黯离魂。羞对芳尊。刚道啼痕是酒痕。
元	张翥	《南乡子 驿夫夜唱孤雁，隔舫听之，令人凄然》	野唱自凄凉。一曲孤鸿欲断肠。恰似竹枝哀怨处，潇湘。月冷云昏觅断行。离思楚天长。风闪青灯雨打窗。惊起小红楼上梦，悠扬。只在佳人。
元	杨维桢	《览古四十二首 其十四》	成都卖卜士，大易先天心。第子一区宅，桑榆有余阴。何为天禄阁，忘身几陆沉？门前载酒者，奇字时相寻。为谢门前客，从今传酒箴。
元	杨维桢	《髯将军》	髯将军，将之武，相之文。文武长才不世出，将军兼之今绝伦。阵法本天地，兵机侔鬼神。八门遁丁甲，六花散风云。楼船旌旆龙矫矫，云关金鼓雷。水犀校战悍鲸帖，陆兕出柙妖狐奔。风尘洞翳日月，紫髯一拂开朝昏。上马谈兵被裘带，下马降礼陈壶尊。於乎，昔人恨随陆无武、绛灌无文；将军之武平祸难，将军之文焕经纶。髯将军，受斧钺，受斧钺，承华勋。净除国妖雪国耻，制礼作乐归相天王尊。
元	王冕	《素梅 其三》	江南雪消春渐回，溪东溪西梅花开。幽人作诗兴不浅，时复杖藜携酒来。
元	李俊明	《洞仙歌 汴梁与许道真郭伯诚刘光甫同赋》	百年富贵，一觉邯郸梦。识破中流退应勇。纵生前身後，得个虚名，褒贬处、一字由他南董。故园归去好，还肯同归，大厦如今有梁栋。对青天咫尺，列宿森然，君莫怪，不见少微星动。且拂袖、林泉作诗人，尽明月清风，笑人嘲弄。
元	杨维桢	《摘瓜词》	黄台八瓜熟，瓜熟瓞绵绵。惟有大瓜好，狐来瓜已穿。
元	杨维桢	《李公子行》	李公子，凤之雏，龙之驹。面如赤玉盘，服如明月珠。舌端吞吐五色锦，胸中元有邺侯三万牙签书。曩执金陵南端之白简，今曳淮吴大府之长裾。东维先生在五湖，相逢一笑黄公垆。我闻公子曾大父，先皇开基作刑部。马头约法十二章，燕都新建尚书府。丹书铁券盟山河，赫赫勋名照今古。又闻尔父司农公，画策屯田辟西土。岁输百万实太仓，功著兵前科量府。汝今年少毛骨奇，五花骢马当春骑。燕王方买台上骏，赵客合脱囊中锥。姑苏台下春回首，东风绿遍官河柳。人生离合自有时，更劝西门一杯酒。李公子，尔岂马上杀贼之钃娄，下马喻贼之露书？莫负汝祖父，东鲁为真儒。
元	白朴	《【双调】驻马听 舞》	凤髻蟠空，袅娜腰肢温更柔。轻移莲步，汉宫飞燕旧风流。谩催鼍鼓品梁州，鹧鸪飞起春罗袖。锦缠头，刘郎错认风前柳。
元	王国器	《踏莎行 黛眉颦色 复古诗集五》	淡扫春痕，轻笼芳靥。捧心不效吴宫怨。楚梅酸蹙翠尖纤，湘烟碧聚愁萋。绀羽寒凝，月钩金滟。莺吭咽处微偷敛。新翻舞态太娇娆，镜中。
元	李真人	《望江南》	分明道，不离黑铅中。领取五行寻药体，五行之内觅金公。法象在参。
元	王冕	《晚眺 其二》	云腾山欲重，雨过树如新。细路多行虎，荒村不见人。游丝悬落日，小草乱青春。何处论知己？过从白鸟亲。
元	马钰	《清心镜》	善芽生，为庵主。终日相陪，不凡之侣。得自然、获种良缘，觉心头开悟。心头开，决遭遇。端的修持，更凭师度。应仙举、功行无亏，跨云。
元	王哲	《山亭柳》	能置田庄。买得浮桑。蓬莱路做清凉。渐渐成作用，昆仑上、别有嘉祥。每岛各开三户，殊名号、九般房。渐见初寂生祖，次通长聚见元阳。流转遇明堂。好看炎炎景，这毗邻、现出亮光。处此安居已定，住瀛洲。
元	张雨	《瑶花慢 赋雪次仇山  韵》	筛冰为雾，屑玉成尘，借阿姨风力。千岩竞秀，怎一夜、换作连城之璧。先生闭户，怪短日、寒催驹隙。想平沙鸿爪成行，似醉时书迹。未随埋没双尖，便淡扫蛾眉，与斗颜色。裁诗白战，背上、驮取灞桥吟客。捻鬓自笑，尽未让、诸峰头白。看洗出宫柳梢头，已借淡黄涂额。
元	张宪	《题画》	晴川渺渺停春水，怪石峨峨插乱山。最爱夕阳烟寺里，千株古木伴僧闲。
元	张可久	《中吕·卖花声》	美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹！
元	尹志平	《巫山一段云 道友坚留住冬圣地，西北有缺，》	完备因缘，故述之我有林泉兴，君无补缺心。一方圣境理幽深。物外结知音。还到春时圆备。合是全真一会。功成行满待他年。携手上云天。
元	王吉昌	《南乡子》	默默有如愚。一气氤氲日月炉。玄牝驱驰三性会，凝酥。醉饮醺醺性自娱。风月不能拘。天复天中运斗枢。消息玄黄形妙趣，情愉。一派红光。
元	张玉娘	《玉蝴蝶 离情》	极目天空树远，春山蹙损，倚遍雕阑。翠竹参差声戛，环佩珊珊。雪肌香、荆山玉莹，蝉鬓乱、巫峡云寒。拭啼痕。镜光羞照，孤负青鸾。何时星前月下，重将清冷，细与温存。蓟燕秋劲，玉郎应未整归鞍。数新鸿、欲传佳信，阁兔毫、难写悲酸。到黄昏。败荷疏雨，几度销魂。
元	邵亨贞	《渡江云 庚戌腊月九日，与邾仲羲同往江阴。》	，芭苇弥望，朔吹乍静，山气乍昏复明，起与仲羲登桥纵目，霜月遍野，情怀恍然，口占纪行，求仲羲印可朔风吹破帽，江空岁晚，客路正冰霜。暮鸦归未了，指点旗亭，弭棹宿河梁。荒烟乱草，试小立、目送斜阳。寻旧游、恍然如梦，展转意难忘。堪伤。山阳夜笛，水面琵琶，记当年曾赏。嗟老来、风埃憔悴，身世微茫。今宵到此知何处，对冷月、清兴犹狂。愁未了，一声渔笛沧浪。
元	谢应芳	《沁园春 屋东老梅一株，邻家有竹百余个，相》	竹与梅花，偃蹇冰霜，堪称二难。我依梅傍竹，借人茅舍，吟风弄月，坐个蒲团。梅样精神，竹般标致，遮莫清未是寒。柴门外，好一湖春水，似拍银盘。昔人恨橘多酸。我只笑青松也拜官。每醉时低唱，沧浪一曲，闲时高卧，红日三竿。儿辈前来，老夫说与，梅要新诗竹问安。余无事，只粗茶淡饭，尽有余欢。
元	郭翼	《送卢公武应召北上》	前朝图史已全收，诏起丘园重纂修。用夏变夷遵礼乐，大书特笔法《春秋》金台墨泻朝挥洒，银烛花消夜校雠。进卷内廷承顾问，鹄袍端立殿西头。
宋	释原妙	《颂古三十一首》	礼佛修行不较多，何须特地起干戈。直饶打得回头后，兔子何曾离得窠。
元	王丹桂	《满庭芳 答人问，缘甚出家，如何修炼》	闲写荒词，谩成拙句，略将管见铺陈。贪迷世梦，虚度二十春。忽悟前头路险，拖恩爱、孰敢因循。投玄教，搜穷密妙，坦荡乐天真。清贫。活计好，还淳反朴，养素颐神。幸清风作伴，明月为邻。占得逍遥自在，从乌兔、东出西倾。忘言处，些儿消息，能有几人闻。
元	冯子振	《鹦鹉曲 泣江妇》	曹娥江主婆娑住。五月五水面迎父。蔡中郎幼妇碑阴，古刻荒云深雨。夏侯瞒智肖杨修，强说不多来去。怕文章泄漏风光，谜语到难开口处。
元	刘秉忠	《点绛唇》	古寺萧条，十年再到经行路。旧题新句。总是关心处。睡起西轩，转觉添幽趣。斜阳暮。淡烟疏雨。湿遍山前树。
元	谢应芳	《寄卢公武兼问殷孝伯安信（时殷为咸阳县教官》	忆言雨别去涂难，喜得云归旧谷盘。郡乘手挥狐史笔，斋居头戴鹿皮冠。草生林馆皆书带，竹老溪园可钓竿。为问咸阳殷博士，有无书尺报平安？
元	倪瓒	《刘君元晖八月十四日邀余玩月快雪斋中，命余》	卷帘见月形神清，疑是山阴夜雪明。长歌欲觅剡溪戴，怅然停杯远恨生。尔营茅斋名快雪，邀我吹笙弄明月。明星如银浮翳消，垂露成帷桂花发。酒波荡漾天河倾，笙声袅袅秋风咽。古人与我不并世，鹤思鸥情迥愁绝。
元	王冕	《漫兴 十二》	干戈犹未定，鼙鼓岂堪闻？忧国心如醉，还家梦似云。关山千里远，吴楚一江分。朋旧俱零落，空嗟白鸟群。
元	王哲	《河传令》	害风落魄。便飘蓬信任，到处并无篱落。游历水云，管甚身躯零落。觅残馀，傍人家。闲院落。众皆笑我贫沦落。教他骨头，无福长流落。看你不知，将来何方下落。免伊忧，恁时节，超碧落。
元	赵雍	《水调歌头》	春色去何急，春去尚微寒。满地落花芳草，渐觉绿阴圆。马足车尘情味，暑往寒来岁月，扰扰十余年。赢得朱颜老，孤负好林泉。宝装鞍，金作镫，玉为鞭。须臾得志，纷华满眼纵相谩。功名自来无意，富贵浮云何济，于我亦徒然。万事付一笑，莫放酒杯乾。
元	邵亨贞	《减字木兰花 吴江夜泊》	江头日暮。客子移舟迷去路。望断天涯。灯火深村卖酒家。铜巷陌。荒寒鸦烟树隔。往事无情。旧梦依然到五陵。
元	傅若金	《送唐子华嘉兴照磨》	闻君秋思满南潮，行李今晨发帝都。幕府初乘从事马，江城还忆步兵鲈。树浮白日山侵越，潮蹴青天海入吴。闲暇冯高动诗兴，须成一醉扫新图。
元	王哲	《黄鹤洞中仙 真人训先生，法名通一，全道道》	卜算词频话。莫放猿儿耍。疾速先须调?婴，全道马，好把家缘舍。一个真惺洒。云路堪同跨。自在逍遥永厮随，害风马，管取玲珑也。
元	邵亨贞	《花间诉衷情 拟古》	江路。风雨。春又去。掩重门。楼上暮山翠，锁愁痕。烟草弄黄昏。王孙。好怀谁与论。暗消魂。
元	萨都剌	《次韵登凌歊台》	山势如龙去复回，闲云野望护重台。离宫夜有月高下，辇路日无人往来。春色不随亡国尽，野花只作旧时开。断碑衰草荒烟里，风雨年年上绿苔。
元	刘敏中	《水龙吟 次韵赋牡丹》	晓来露湿仙衣，盛开更比初开重。春风也惜，?然薄怒，不堪摇动。天上人间，我许唯有，司花会种。想年年京洛，红尘紫陌，都占断、繁华梦。醉里依稀有语，只清诗、可为光宠。有香万斛，从今准备，公来迎送。风雨难凭，彩云回首，总成无用。唤玉壶、留取一枝春在，作中庵供。
元	王恽	《水龙吟 登邯郸丛台》	春风赵国台荒，月明几照苕华梦。纵亡横破，西山留在，翠鬟烟拥。履三千，平原池馆，谁家耕垅。甚千年事往，野花双塔，依然是，骚人咏。还忆张陈继起，信侯王、本来无种。乾坤万里，中原自古，几多麟凤。一寸囊锥，初无语颖，也沾时用。对残影淡，黄粱饭了，听征车动。
元	张宪	《中秋碧云师送蟹》	天风吹绽黄金粟，檐前老兔飞寒玉。客窗不记是中秋，但觉邻家酒浆熟。泖田秋霁稻未镰，苇箔竹断收团尖。红膏溢齿嫩乳滑，脆美簇簇橙丝甜。无肠公子夸?铄，两戟前驱终受缚。靥心昼暖白玉脐，夔牟夜泣红铜壳。曲生风度亦可怜，且对霜娥供大嚼。酒后高歌绕碧云，九峰一夜霜华落。
元	王冕	《渭河道中 其二》	披雾青天近，梳头白发明。山河千古恨，风雨五更情。塞北浮云惨，关中王气清。草庐诸葛在，未得话平生。
元	刘秉忠	《好事近》	桃李尽飘零，风雨更休怀恶。细把牡丹遮护，怕因循吹落。平芜望断更青山，楼外数峰削。野鸟不知归处，把行云随着。
元	王恽	《水龙吟 赋春雪》	空齐寂寞春寒，坐来庭竹风声悄。天低云暖，冰花谁翦，须臾云扰好是东君，与时呈瑞，春迥枯槁。快黄尘厌尽，千林膏沐，休更问，青山老。我爱春来起早。恍芸窗、光摇琼岛。玉华城郭，炊烟巷陌，酒旗风。高兴悠然，沽垆思与，文园倾倒。为使君预报，春城灯火，比年时好。
元	张翥	《渔家傲 舟行自西溪至秦川，荷花一望，百里》	红白芙渠千万朵。水仙恰试新梳裹。缟袂霞衣争婀娜。香霞堕。凌波忽载行云过。正好玩芳停画舸。尊前自唱无人和。惟有沙鸥三两个。飞近我。夜凉同向花间卧。
宋	释原妙	《偈颂六十七首》	新年头，行新令。露柱灯笼，急著眼听。灶头西南角有片方砖，惺惺伶俐，伶俐惺惺。念兹在兹，必恭必敬。因甚如此，徐十三郎行年本命。
元	王丹桂	《桃源忆故人 再用前韵藏头拆字》	来万事心头少。隐任他昏晓。兀但忘谈笑。限谁愁恼。闲愈觉冲和好。后午前功了。补衰颜重少。检仙无老。
元	王逢	《塞上曲（五首）》	鞗革带钩膺，联镳猎楚陵。白肥霜后兔，青没海东鹰。千里榛芜辟，三年稆谷登。中郎示闲暇，呼酒出房烝。
元	马钰	《＊心香》	悟道然。出世因缘。但闻人、修建斋筵。长舒臂膊，立在傍边。便乞残羹，觅残饭，度残年。无耻无羞，灭火消烟。便留心、搜妙搜玄。阐开玉蕊，攒结金莲。觉气神清，精神秀，做神仙。
元	姚燧	《水调歌头 幽居》	开轩对朝爽，吾亦爱吾庐。君亭有笏堪柱，人道富于余。尚恐轩裳念在，前日朱门故态，消释未全除。反覆看如此，侬岂据渐渠。最同是，烟减灶，斧生鱼。年年客里相值，佳兴负当初。纵使轩亭无恙，亦取山灵抵掌，猿鹤怨移书。尊酒酹江月，何日赋归欤。
元	杨维桢	《陈明桧》	陈皇有遗宅，乃在鸟山中。当时手所植，花木罗青红。独有左纽树，阅世如龟龙。怀哉手植人，不见三阁崇。后庭种玉树，金井雕秋风。
元	刘因	《念奴娇 饮山亭月夕》	广寒宫殿，想幽深、不觉升沉圆缺。天上人间心共远，如在琼楼玉阙。厚地微茫，高天凉冷，此际红尘歇。翠阴高枕，并教毛骨清澈。为问此世，从来几人吟望，转首俱湮没。虮虱区区尤可笑，几许肝肠如铁。八表神游，一槎高泛，逸兴方超绝。嫦娥留待，桂花且莫开彻。
元	张昱	《峡川》	石与青天近，溪云向客低。自然堪下泪，不是有猿啼。
元	李真人	《望江南》	北方水，龙虎自交彰。水火运时归一体，临炉早见五神光。根本昔中。
元	马钰	《捣练子 陇州萧防判言，将来宜人分娩，是儿》	好性子，好性怀。不须香火不须斋。戴云包，免了灾。内修个，不凡胎。忘机绝虑屏尘埃。产灵童，有大才。
元	王冕	《素梅 十九》	平生固守冰霜操，不与繁花一样情。岁晏溪头春意足，是谁看得最分明？
元	黄溍	《题观海图》	昔年解缆岑江上，初日团团水底红。鼍吼忽摇千尺浪，鹢飞仍挟半帆风。遥看岛屿如星散，只谓神仙有路通。及此栖身万人海，旧游却在画图中。
元	许有壬	《摸鱼子》	买陂塘旋载杨柳，田园忙胜官务。放鱼种藕常无暇，移竹又当新雨。由近渚。驾一叶扁舟，时复还吾屿。花香为语。况心上无营，眼前多景，弦外有琴趣。尊小，能费人间几许。荷香惟欠仙吕。天光云影清难写，尽日然髭无句。池作醑。要醉上通明，传取钧天谱。西山翠古。任列壑争讥，攒峰竦诮，难及野人圃。
元	蒲道源	《鹧鸪天 和客中重九》	冷落寒芳一径幽。无诗无酒若为酬。一生几得花前醉，两鬓难禁客里秋。思往事，泪盈眸。共嗟日月去如流。短歌谩寄乡邻友，写入新笺字字。
元	刘敏中	《菩萨蛮》	眼中有此妖娆色。花中无此风流客。一月一番新。一年都是春。盈盈花上月。几度圆还缺。不去卷金荷。奈渠花月何。
元	许有壬	《南乡子 醉书月香亭佳几》	老子分渔樵。说着登山气更豪。天外长江流不尽，迢迢。脚底青云步渐高。两手敢辞劳。右有深杯左有螯。我似渊明多一字，陶陶。明日黄花。
元	王逢	《夜何长三叠寄周参政伯温邬佥院本初》	夜何长，日苦短，夜长复寒日不暖。深林大薄鹖輶满，尾鹴鲂鱼游纂纂。千年古铁紫气缠，赤帝当之白蛇断。中朝老臣双佩苍，忧心郁纡寝息忘。凤皇在笯骥服箱，雪捏石栈冰河梁。夜何长，六龙回辔东扶桑。
元	陈秀民	《登灵岩》	宝殿压崔嵬，华池顶上开。山从太白出，水自洞庭来。阁树联珠塔，岩花照石台。吴王清暑地，那得有尘埃。
元	元好问	《临江仙》	连日湖亭风色好，今朝赏遍东城。主人留客过清明。小桃如欲语，杨柳更多情。为爱暮云芳草句，一杯聊听新声。水流花落叹浮生。故园春更晚，时节已啼莺。
元	杨维桢	《苏台竹枝词  一十首》	杨柳青青杨柳黄，青黄变色过年光。妾似柳丝易憔悴，郎如柳絮太颠狂。
元	杨维桢	《宫词（十二首）》	鸡人报晓五门开，卤簿千官泊帝台。天上鴐鹅先有信，九重鸾驾上都回。
元	黄溍	《西岘峰》	层云抱春城，急濑泄嵌窦。修蹊入窈窕，众绿郁以茂。名亭标水乐，折柱荒碑仆。幽寻得缁庐，乱石扶结构。青精午堪饭，碧涧寒可漱。平生慕真赏，及此成邂逅。冥探指顶绝，有路忽通透。缘萝度蒙密，翠气湿衣袖。寄身泬寥内，下睨人寰陋。清讴杂风竹，大啸落岩狖。东峰在眉睫，可望不可就。同游却何时？瑶草春已秀。
元	邵亨贞	《玲珑四犯 秋感》	秋晚登临，渐古驿丹枫，初试霜信。暝宿河桥，长记昼桡乘兴。清夜载酒呼灯，向水面琵琶曾听。想那时席上歌舞，多少旧家风韵。茂陵投老惟多病。好情怀、怎堪提省。西风又动江湖梦，欢事今谁领。重见纵有后期，怕吟袖、弓腰难认。最恼人，沙上孤雁，落寒成阵。
元	许有壬	《贺新郎 次吕叔泰南城怀古》	故垒空如堵。杳无踪、朝台暮榭，燕歌赵舞。为问人间繁华梦，几度邯郸炊黍。只燕子、春来秋去。太液句陈何由辨，似咸阳、一炬成焦土。兴与废，竟谁主。满川芳草迷烟雨。怅平生、楚骚心事，更堪羁旅。野水芙蓉香寂寞，犹似当年怨女。长啸罢、中天凝伫。沧海桑田寻常事，附冥鸿、便欲飘飘举。回首后，又千古。
元	王冕	《送林叔大架阁上京》	林君家世重诗礼，冠盖东南官济济。三年参幕小蓬莱，烂漫文章照山筮。自公退食趣有余，好古博雅耽文儒。牙签玉轴照窗几，名花翠竹罗庭除。开帘放春影物俱，湖山四面如画图。掀髯长啸尘事少，神仙官府真吾居。转首京华天尺五，暂离堂前彩衣舞。青骢马啸杨柳风，黄河水落桃花雨。天上故人相笑迎，碧蒲萄酒满盏倾。忘形尔汝恣欢谑，连床可话灯窗情。省台求贤张治具，知君快展青云步。有怀若问草堂翁，门外梅花三百树。
元	王哲	《捣练子》	三丹宝。难分剖。昏昏默默怎生保。哩，哩。在虚空长怀抱。绯衫裹了新乌帽。哩，哩。
元	倪瓒	《题画》	僦得城东三亩居，水光竹色照琴书。晨起开门惊宿鸟，诗成洗砚没游鱼。
元	王冕	《招隐卷》	寄尔太冲招隐篇，归来不用买山钱。青云绕屋树如盖，红雾隔堤花满川。既有向时潜子兴，不妨今日米家船。老夫湖海亦觉倦，也欲枕书林下眠。
元	马钰	《清心镜 内耕种赠木张先生》	处孤清，内耕种。心意安闲，不摇不动。杳冥中、见个金牛，向溪田深。清雨降，紫芝耸。赤凤乌龟，前来看供。麻麦结、黍米神珠，上碧。
元	马钰	《捣练子 离尘》	离尘纲，出凡笼。头垢面类愚蒙。眼如盲，耳如聋。金为箭，玉为弓。木人射透水晶宫。赴蓬瀛，玉路通。
元	元好问	《鹧鸪天 莲》	瘦绿愁红倚暮烟。露华凉冷洗婵娟。含情脉脉知谁怨，顾影依依定自怜。风送雨，水连天。凌波无梦夜如年。何时北渚亭边月，狼藉秋香拂画。
元	洪希文	《贺新郎 寿李西隐馆於李氏》	今日知何日。听瑶池、西来青鸟，密传消息。阿母临行宣曼倩，留取蟠桃休吃。因则甚、鸾骖未出。约待西方无量寿，贺西家、大隐开筵席。蓬莱岛，神仙客。壶公满眼春光溢。正千花万草薰人，芳菲红碧。快意长江都是酒，放出韩湘奇术。况两鬓苍苍如漆。记得晋公留好语，二三百岁何难划。耐松柏，坚金石。
元	杨维桢	《铁城谣》	蒸土筑城城上铁，北风一夜吹作雪。君不见铜驼关外铁瓮堆，中填白骨外涂血。髑髅作声穿鬼穴，铜驼崩，铁瓮裂。
元	王恽	《水调歌头 和姚雪齐韵》	书史有真味，谁遣博微官。丈夫出处道在，义命正须安。浩浩都门冠盖，眼冷鸡虫得失，矫首入遐观。时对雪斋老，清议豁襟颜。阅名书，探理窟，惊铭盘。自叹空然鼠腹，过饮不知繁。万古乾坤清气，散人诗仙脾鬲，挥洒有余欢。早晚付心诀，风雨满堂寒。
明	宋元禧	《和铁厓《西湖竹枝》	十三女儿不出门，父娘坟在葛岭根。同携女伴踏青去，不上道傍苏小坟。
元	张之翰	《摸鱼子 辛卯清明日，尝以金缕曲侑觞，今年》	问谁知此时情绪。匆匆寒食相遇。东风可是无闲暇，开尽白红千树。春几许。还又怕、转头风雨留难住。浮生浪苦。且携酒重寻，去年花下，歌我旧金缕。尊前友，惟有青山如故。至今面目无妒。冷光晴色三千丈，斜照夕阳窗户。堪讶处。被几叶风帆，催上江南路。无人自语。想五载居京，一朝得郡，却甚也能去。
元	杨维桢	《黥面奴》	黥面奴，花作骨，锦作肠，行年十四善文章。君臣赋诗及妃后，黥奴代诗毫捷走。狎臣夺爵知几筹？黥奴兼才夸八斗。桑阴既引武家郎，小崔更入中书堂。春宫节愍痛至骨，一剑肯贷临淄王？呜呼，巨神秤，称天下，黥奴手，那可把？谁向朱屠借铁锤，锤杀司衡巨神者！
元	杨维桢	《漫兴（七首）》	杨花白白绵初迸，梅子青青核未生。大妇当垆冠似瓢，小姑吃酒口如樱。
元	尹志平	《减字木兰花 示众》	年深学道。虽未通灵神气好。学道年深。万景丛中无物侵。同流听劝。薄利虚名深可远。听劝同流。放下诸缘宜速修。
元	王哲	《菊花天 嗽》	此药神功别有情。专医肺里讴吟。治正水中金。教公免了，分外声音。伤重寒风并热冷，五般无复重侵。节色减财摄养，古今古今。性命来寻。
元	马钰	《苏幕遮 风发》	害风王，扶风马。各做心风，总把家缘舍。吟咏清风明月下。风里寻风，搜得真风雅。顺风行，随风耍。处处风传，结正风无价。掌握风飚持玉。驰骋风流，共把风云跨。
元	谢宗元	《晓色》	远似烟霁近又空。非明非夜两朦胧。一天清露洗难退。几抹曙云遮不穷。断角楼台浓淡里。残灯院落有无中。苍茫半逐鸡声散。又被朝阳染作红。
元	何中	《春风如少年效程汉翁》	春风如少年，狂逐无定处。垂杨曲江堤，细草东郊路。只言今似昔，不悟新非故。流水何时归，残莺数声暮。
元	傅按察	《鸭头绿 钱塘怀古 辍耕录卷十四》	静中看。记昔日淮山隐隐，宛若虎踞龙盘。下樊襄、指挥湘汉，鞭云骑、围绕江干。势不成三，时当混一，过唐之数不为难。陈桥驿、孤儿寡妇，久假当还。挂征帆、龙舟催发，紫宸初卷朝班。禁庭空、土花晕碧，辇路悄、呵喝声乾。纵余得西湖风景，花柳亦凋残。去国三千，游仙一梦，依然天淡夕阳间。昨宵也、一轮明月，还照临安。
元	元好问	《临江仙 饮昆阳官舍，有怀得新》	世故迫人无好况，酒杯今日初拈。昆阳城下酹苍蟾。乾坤悲永夜，笳鼓觉秋严。梦寐玉溪溪上路，竹枝斜出青帘。故人白发未应添。浩歌风露下，相望一掀髯。
元	元好问	《鹧鸪天》	短发如霜久已拚。无冠可挂更须弹。初闻古寺多伥鬼，又说层冰有热官。闲处坐，静中看。时情天意酒杯干。篱边老却陶潜菊，一夜西风一夜。
元	谭处端	《忆王孙》	茫茫苦海两无边。无限迷鱼黑渊。我掷金钩钓有缘。线儿牵。引上。
元	侯善渊	《益寿美金花》	除贪绝爱。性静心清明宝界。宝界华阳。换质琅然雪隐霜。虚白晃耀。轩外澄神凭自照。照破昏衢。显出圆通五彩珠。
元	许桢	《柳梢青》	叠嶂浮岚。澄江拖练，远浦归帆。橙蟹分甘，莼鲈专美，露酒霜柑。登高聊憩禅庵。采菊蕊、茱萸满篮。丹桂飘香，芙蓉弄色，好个江南。
元	刘敏中	《满江红 送郑鹏南经历赴河东廉访幕》	宿酒初醒，秋已老、故人来别。情味恶、从前万里，不堪重说。大抵男儿忠孝耳，此身如叶心如铁。但始终夷险要扶持，平生节。湖海气，诗书业。霜雪地，风云客。问而今月旦，果谁豪杰。君去还经汾水上，依然照见齐州月。怕相思、休费短长吟，生华发。
元	马钰	《西江月 赠悟真（原未注藏头）》	我石榴栗果，金却要公猜。衣引个白衣来。是人非不采。学非干大道，元营养婴孩。端午正出君怀。印何曾姓蔡。
元	侯善渊	《益寿美金花》	混元一。生地生天虚满济。宝洁玲珑。落桂金乌碧海沉。颐精固蒂。眩集神珠随风去。月照波心。天目晶通水产金。
元	张可久	《凤栖梧 客吴江》	钓雪亭空人老矣。短笛春风，来往鱼童喜。白石叽头青镜里。一篙香暖桐花水。波面白虹收不起。两两沙鸥，逐逐残凉尾。都羡酒边鲈脍美。
元	尹志平	《凤栖梧 先天观作》	山后风光何处好。上谷灵踪，自古轩辕庙。涌出清流方曲绕。森森绿桧知多少。云水闲游今日到。信笔狂吟，自在开怀笑。万景难侵心合道。
元	袁易	《声声慢 寿金桂轩，时有入道之意》	宿云不卷，轻雪初销，乾坤正冰霜。清入萱丛，谁知春在华堂。潘与笑观戏彩，动星文、两两辉煌。堪羡处，看春枝棣，兰秀芝芳。积占人间家庆，甚兴高泉石，耳倦丝簧。见说瑶池，玉娥为剪霞裳。神仙有缘自得，且徒教、笙鹤翱翔。聊待我，更花前、沉醉几场。
元	张翥	《浣溪沙》	一点芳心两翠蛾。恼人离绪不胜多。尊前忍听渭城歌。花落鸟啼春去也，水长天远客愁何。此情何处托微波。
元	元好问	《朝中措 效俳体》	瑞云浮动酒波红。一醉卷愁空。昨日海棠窠下，今朝芍药香中。蜂迎蝶送，珠围翠绕，尽谢春风。管甚碧油堂印，且教临老花丛。
元	王哲	《浣溪沙 咏笔》	毛颖从来意最深。江淹梦里莫生心。班超投处好追寻。放逸真闲摅雅致，诗词不写自高吟，这回捞出水中金。
元	元问好	《蝶恋花 甲申岁南都作》	牢落羁怀愁有信。流水浮生，几见中秋闰。千古诗坛将酒阵。一轮明月消磨尽。八月人间秋满鬓。桂树扶疏，更与秋风近。天上?娥应有恨。
元	王冕	《有感》	昨夜秋风吹草堂，客中气象太凄凉。饥来一字不可煮，虚过半生徒尔狂。亲老每惭疏菽水，儿痴安忍诳灰囊？孤桐破碎蒯缑脱，坐对夕阳歌慨慷。
元	钱应庚	《台城路 寒食后雨轩独坐，次复孺韵 以上六首》	一庭芳草闲春书，疏疏弄帘花影。鼓子风喧，苔痕雨润，还听蛙声鸣井。沉吟坐暝。正绮席杯空，蕙炉烟冷。老去无情，好春不减旧芳景。天涯谁念倦旅，闭门风雨意，独自禁领。南浦歌长，西堂梦远，往事不堪追省。沧浪望迥。记那日归舟，此怀犹骋。莫倚危楼，乱红愁万顷。
元	王哲	《山亭柳》	急急回头。得得因由。物物更不追求。见见分明把个，般般打破优游。净净自然莹彻，清清至是真修。妙妙中间通出入，玄玄里面细寻搜。了了达冥幽。稳稳拈银棹，惺惺驾、大法神舟。速速去超彼岸。灵灵现住瀛。
元	姚燧	《兰陵王 昨日奉候，知玉体已不恙，轩从?》	之，上雪崖使君雪崖雪。玉垒浮云变灭。蓬婆外、晴白界天，西岭窗涵古今绝。秦山置下列。类媵姬姜娣侄。望太白、三百去天，六月人犹失炎热。缁尘苦为涅。问谁可配兹，千仞高洁。惟君雅号相优劣。有北正寒冽，传将移节，及门再命益磬折。未闻赐环与?我拙。误名窃。甚此徵书，亦到岩穴。何人辘同车辙。华首最相悦，忍为轻别。定成竹否，乞为汝，负羁。
元	许有壬	《木兰花慢 次白公严为寿韵》	记青年充赋，曾射策，对严宸。便暮省朝台，才离辖，又掌丝纶。狂愚岂胜时用，幸扁舟归去早知津。一任无钱使鬼，犹能有笔通神。交游萍水百年身。襟袂几回分。正雪后花前，江东渭北，嗟我怀人。澶渊召棠成颂，肯推扬余韵颂庄椿。老矣甘心伏枥，天衢行看翔麟。
元	赵孟＊	《苏武慢 案此首虞集词，见道园乐府。珊瑚网》	云淡风轻，傍花随柳，将谓少年行乐。高阁林间，小车城里，千古太平西洛。瞻彼泱泱，言思君子，流水俨然如昨。但清游、天际轻阴，未便暮愁离索。长记得、童冠相随，浴斫归去，吟咏鸢飞鱼跃。逝者如斯，吾衰甚矣，调理自存斟酌。清庙朱弦，旧堂金石，隐几似闻更作。农人告我事两畴，窈窕挂书牛角。
元	刘云震	《太常引》	东湖亭下簇金鞍。四座浃青欢。人物画中看。只枉了、刘郎鬓斑。花枝袅娜，酒杯潋滟，全不放春闲。丝竹旧东山。畅好个、风流谢安。
金	元好问	《论诗三十首》	切响浮声发巧深，研摩虽苦果何心！浪翁水乐无宫徵，自是云山韶（镬换三点水）音。
元	谭处端	《如梦令》	镜药收来守拙。不遇知音难说。古鉴要予磨，点处便交光彻。欢悦。欢悦。衮出一轮明月。
元	刘敏中	《鹧鸪天 祖母寿日》	绿牖凉霏紫麝尘。宝猊晴暖瑞香云。蟠桃日日瑶池宴，玉桂年年月殿馨。潘岳赋，孟家邻。尽将歌酒寿良辰。慈颜剩为斑衣乐，眼底儿孙莫厌贫。
元	杨维桢	《医师行，赠袁炼师》	大茅先生上天司死生，每岁考校月之二日为嘉平。至今华阳有仙会，会则鬼兽叫啸丹光明。上帝又闵其人之枉死，必生仙医有如贞白者，代居山中救愚氓。自从贞白上仙去，杏林剪伐橘井夷沟坑。越七百岁乃有袖云氏，弱冠学道朝天京。天子问道赐爵秩，师拂衣去还山自吹鸾凤笙。不烧竹，不辟谷，不餐日月精，不役罡诀甲与丁。人有奇疾弗能名，郁如病草无勾萌。师一视，挛者伸，瞽者觌，跛者行。门之无父咀之剂、针石之兵，惟有日两炊饭折足铛。乃云太上亲传一管笔、三轴经，无忧祖师传至我，我奉行之无足惊！吾闻上古俞跗善疗疾，不施汤液、尚须皮毛解剥净洗五藏腥，如何三经一笔乃尔灵！人报以金掷之如瓦砾，以廉售欲岂比长安清，亦何必隐居辛苦注草经。呜呼，人生喜怒悲乐病易成，须发日槁为星星。便从炼炼师乞浆啖火枣，青华定录共见茅君盈。
元	元好问	《鹧鸪天 隆德故宫，同希颜饮叔知几诸人赋》	临锦堂前春水波。兰皋亭下落梅多。三山宫阙空瀛海，万里风埃暗绮罗。云子酒，雪儿歌。留连风月共婆娑。人间更有伤心处，柰得刘伶醉后。
元	元好问	《浪淘沙》	芳树翠烟重。残角疏钟。落花飞絮一帘风。可惜河阳桃李月，弹指春空。翡翠合欢笼。相望西东。锁窗幽梦几回同。料得朱门歌舞罢，满袖啼红。
元	元好问	《出京》	从宦非所堪，长告欣得请。驱马出国门，白日触隆景。半生无根著，飘转如断梗。一昨随牒来，六月阻归省。城居苦湫隘，群动日蛙黾。惭愧山中人，团茅遂幽屏。尘泥久相涴，梦寐见清颍。矫首孤云飞，西南路何永。
元	刘敏中	《沁园春 次前韵》	别后何如，两鬓全霜，寸心尚丹。但酒肠萧瑟，常因病窄，诗怀寥落，强为秋宽。无补公家，坐縻廪粟，自笑闲身也属宫。思君甚，只梦魂夜夜，水阻云艰。人才自古良难。问谁在、曹刘沉谢间。想羊公石畔，临风把酒，习家池上，待月凭阑。黄绢飞来，青灯无寐，盥手薰香百过看。还知否，怕中年丝竹，难久东山。
元	王哲	《浣溪沙》	一个词儿十二金。修行谨按日时寻。急将猿马紧牢擒。五户自然开阐尽，玉花丛里洞门深。旧来那个是知音。
元	谢应芳	《风入松 辟兵青龙，食萝卜有感》	青龙地脉土酥香。产玉似昆冈。可怜不入瑶池宴，到冰壶、风味凄凉。忽忆故园时序，春盘春酒羔羊。青丝生菜韭芽黄。银缕染红霜。桃花人面柔荑手，酒微酣、象箸频将。鼙鼓一声惊散，六年地老天荒。
元	顾瑛	《口占诗》	小亭结在瀼西头，况复春半雨初收。柳垂新绿枝枝弱，水转回塘漫漫流。
元	姬翼	《鹧鸪天》	金菊疏篱擅化工。草虫切切话秋容。荷衰萍老芦花白，撩乱西风坠叶红。山减瘦，水争雄。驱驰万有尽归宗。道人亦喜三彭灭，清夜无眠坐绛。
元	王恽	《太常引 寿庞咨议》	髯郎风度幕中莲。已师范，使君贤。骥足快腾骞。道好个、庞家士元。沧浪高兴，寒花晚节，秋色满淇园。一愿遐年。要都酿、君家百泉。
元	王哲	《浪淘沙》	人要悟黄芽，忽恋荣华。俗家出了做仙家。物物拈来都打破，藉甚婴娃。蓬岛现光华。翠雾红霞。长春园里看灵葩。覆焘清光仍自许，得得休。
宋	赵元清	《题江湖伟观》	凤舞龙飞王气蟠，两都赋在一阑干。伍员不死江潮壮，西子如生越水寒。春日百花连上苑，秋风落叶满长安。钱塘尽占东南美，河洛何人著眼看。
元	杨维桢	《览古四十二首 其十八》	庴阳有高士，生产不曾治。何以遗妻子，鹿门有深期。籍籍齿牙论，龙凤名诸儿。诸葛拜床下，可是圯桥师？
元	马钰	《＊心香 华亭县西庵主王公请住方丈》	誓戒肥甘，欣气馀残。以惺惺，变作痴憨。不居方丈，不住华轩。把浴堂来，为睡室，且弯。外乐无心，内养真颜。叹尘中、独占清闲。将来功满，离了凡间。向大罗天，云霞洞，列仙班。
元	王冕	《庐陵》	庐陵曾记画锦堂，黼黻韩魏开忠良。文章足以照千古，富贵岂止荣一乡？寿张新得河东记，中陶乃是安阳裔。知几不独见井泉，自是胸中有天地。春风入帘春雨收，下堂不受黄河流。彩衣诸郎舞新好，奉恩归拜髯参谋。衣冠文物能潇洒，不羡老裴居绿野。山中自有宰相家，休问桃源种桃者。
元	马钰	《姚源忆故人 赠董先生 拆龙字起》	泉西里云朋董。访扶风钰洞。话真铅真汞。火如何弄。分清净功能总。蚁穿珠九孔。午倒颠成珙。性真堪宠。
元	宋褧	《春莫双清亭小酌怀张孟幼》	二十年前入汴州，梵王仙馆涉春秋。家家庭院森湖玉，处处帘栊映海榴。金马石渠伤远别，丘山华屋动新愁。谁怜闭著车中妇？犹望元龙百尺楼。
元	梵琦	《渔家傲》	听说娑婆无量苦。茶盐坑冶仓场务。损折课程遭楚。赔官府。倾家卖产输儿女。口体将何充粒缕。飘蓬未有栖迟所。苛政酷于蛇与虎。争容诉。劝君莫犯雷霆怒。
元	邵亨贞	《清平乐 梨花》	绿房深窈。疏雨黄昏悄。门掩东风春又老。琪树生香缥缈。一枝晴雪初乾。几回惆怅东阑。料得和云入梦，翠衾夜夜生寒。
元	邓文原	《三月晦游道场山宿清公房与成父同行二首》	绝顶轩窗纳晚哺，下方灯火听钟鱼。天连震泽涵元气，地涌浮图切太虚。凉立松风观石溜，晚寻樵径扣僧庐。孤亭山麓荒苔积，犹想幽人夜读书。
元	王冕	《墨梅 其四》	莫厌缁尘染素衣，山间林下自相宜。玉堂多少闲风月，老子熟眠殊不知。
元	三于真人	《无愁可解 呜鹤余音卷五》	古往今来，多忧少喜，淳化太平难值。幸逢圣贤出世。布道德、谈罗天地。上界真人权下世。御万国、不劳神器。中外偃武修文，敬贤尚德，致清平瑞。何以上答天恩，佳时念、因循等闲虚费。要先崇俭约，务饱暖、不贪名利。向玄门求奥秘。戒嗜欲、保安和气。更心上物物，头放下，
元	陈基	《送范德煇赴缙云教谕兼简高则诚》	不逐扁舟泛五湖，一官迢递缙云墟。遗民世守轩辕鼎，博士家传魏国书。夜月定闻邻县鹤，秋风莫忆故乡鱼。到州为谢高书记，日日相思赋索居。
元	徐再思	《喜春来》	春云巧似山翁帽，古柳横为独木桥，风微尘软落红飘。沙岸好，草色上罗袍。春来南国花如绣，雨过西湖水似油，小瀛洲外小红楼。人病酒，料自下帘钩。
元	王冕	《漫兴 其四》	壮心殊未已，望望尽黄沙。韦帽笼鸦鹘，毡囊载骆驼。过关南客少，出塞北风多。田牧俱荒废，空怀马伏波。
元	许有壬	《贺新郎》	陈迹空凫渚。怅繁华、等闲一梦，便成今古。佩玉鸣銮人如画，何处为云为雨。只明月、还生春浦。帝子当时无穷欲，奈浮云、回首浑非故。天有意，肯轻许。江湖襟带雄吴楚。更翩翩、三王文采，丽章骈句。一旦飞来韩家笔，才见龙翔凤舞。漫千载、怀人延伫。豪杰纷纷今谁在，笑世间、华屋争寒暑。瀛海远，去无侣。
元	杨维桢	《席上赋》	萝洞兰烟绕烛徽，三更三点妓成围。鱼吹绿酒常双跃，雁列瑶筝不独飞。隔座送阄喧中射，当筵呼掺促更衣。鸡鸣乐极翻凄断，阙月纤纤照影归。
元	侯善渊	《诉衷情》	林泉退隐作生涯。寂寞弃繁华。中山翠微仙子，满目泛灵砂。凝素液，混丹霞。坼瑶葩。云涛烟浪，岛外方壶，那里人家。
元	长筌子	《大官乐 秋》	登高雅会时当九。黄花乍坼东篱后。烟淡波寒谁信受。风敲红叶霜林。
元	周权	《木兰花慢》	好山晴更好，霭空翠，拥楼西。正雨沐秋清，晨暾照射，云气初开。山外飞鸦数点，看玉虹、斜绕碧螺堆。几簇人家如画，槿篱野路桥低。柴门鸡犬不惊猜。和气似春台。羡白叟黄童，顿深社鼓，稻满秋畦。误我虚名箕斗，叹镜中、华发早相催。休论无穷世事，满浮浊酒三杯。
元	王逢	《秋感（六首）》	豆苗瓜蔓未应稀，菰米莼丝积渐肥。南极有星天半隐，东维无地海全归。连城不换相如璧，百结何妨子夏衣。回首故山荆棘外，几年空翠镇烟霏。
元	王冕	《三茅观》	层峦开径隐空青，勃窣蹒跚眼力生。萝蹬痴岚留宿雨，石林寒竹动秋声。城隍下瞰红尘海，楼阁高悬白玉京。夜静何人吹凤管？碧桃千树月华明。
元	李道纯	《百字令 指老蟾张大夫下手》	金丹大要，不难知、妙在阳时下手。日用平常须谨独，莫纵虎龙奔走。心要安闲，身须正定，意在常存守。始终不怠，自然通透玄牡。其间些子肴讹。为公直指，地下听雷吼。立鼎安炉非小可，运用斡旋凭斗。性本圆明，命基牢固，勘破无中有。老蟾成象，直同天地齐寿。
金	元好问	《同儿辈赋未开海棠》	翠叶轻笼豆颗均，胭脂浓抹蜡痕新。殷勤留著花梢露，滴下生红可惜春。
元	王＊	《满江红 示众》	一点灵光，因形降、来居心窍。本玄玄幽微，朗朗晃耀。只为贪生多爱欲，渐教习性忘真妙。算不如、直下早收头，回光照。悟真机，存三要。炼银铅，烧金铫。这复命归根，虎龙吟啸。海底风生铁马驰，山头月落金鸡叫。三年九载整工夫，超尘表。
元	王哲	《满庭芳 吕先生作醮，托请泾阳道友》	平昔开怀，今朝阐醮，就中别有清欢。风朋霞友，皆至并擎丹。唯许泾阳旧契，俱澄净、眼界敷宽。专邀请，诸公上士，总愿赴仙坛。同攒。崇大道，不须笺乳，何用沉檀。把心香起，众圣来观。察得功圆行满，还应是、齐在云端。修真事，兹宵并喜，一一尽乘鸾。
元	马钰	《金鸡叫》	三髻山侗闲失笑。离乡井、无愁买恼。忧他性命无心了。终日哀人，忘了自家道。堪可垂钩须索钓。且不免、厮煎打炒。耐羞耐耻频频告。谨劝贤家，早悟我金鸡叫。
元	王吉昌	《老君吟 八百行》	灵源无点污，常应常清净。阴阳已罢交，子母同宫庆。冲虚葆真，一廓圆明辉心镜。头头照破归寂灭，妙用弘法，海变通无竟。具真行。慈悲形道本，惨怛心无争。普施咸利物，执谦德为权柄。圆成八百无漏果，顿超云步稳，脱凡归圣。
元	邓玉宾	《叨叨令》	一个空皮囊包裹着千重气，一个干骷髅顶戴着十分罪。为儿女使尽了拖刀计，为家私费尽了担山力。你省的也么哥，你省的也么哥，这一个长生道理何人会？
元	张翥	《临江仙 梁山舟中二首》	羡杀渔家生处乐，隔湾数点青灯。蓑衣忘在石矶层。蓼花秋酿酒，枫树晚垂罾。时向瓦鸥篷底醉，往来鹭侣鸥朋。老翁倚棹坐瞢腾。有鱼吾欲买，摇手不能应。
元	马钰	《南柯子》	王与马相见，心交应宿缘。太原梁苑已升天。记得当初，留语再相传。守服须三载，持心更五年。诱人归善行功全。此个扶风，重礼害风仙。
元	郭翼	《湘弦曲》	竹啼非染露，山眩乃疑云。灵瑟传神语，休令帝子闻。
元	王恽	《感皇恩 与客读辛殿撰乐府全集》	幽思耿耿堂，芸香风度。客至忘言孰宾主。一篇雅唱，似与朱弦细语。恍疑南涧坐、挥谈尘。霁月光风，竹君梅侣。中有新亭泪如雨。力扶王略，志在中原一举。丈夫心事了、惊千古。
元	白朴	《西江月 九江送刘牧之同知之杭》	我自纫兰为佩，君方剖竹分符。才情风调有谁如。彷佛三生小杜。置酒昔登岘首，题诗今对匡庐。青衫恨不到西湖。共湿黄梅细雨。
元	杨维桢	《采莲曲（二首）》	东湖采莲叶，南湖采莲花。一花与一叶，持寄阿侯家。
元	关汉卿	《【双调】大德歌 春》	子规啼，不如归，道是春归人未归。几日添憔悴，虚飘飘柳絮飞。一春鱼雁无消息，则见双燕斗衔泥。
元	马钰	《踏云行》	重到兴平，广开言路。蓦然兴尽思归去。踏莎行计指长安，愿人早早心开悟。贫富由天，子孙阴注。算来分定休思虑。闻身康速修持，真诚博。
元	洪希文	《踏沙行 雪中山茶》	风掠寒条，雪封冻蕊。行人蚁冻荒崖里。千岩万壑白皑皑，孤红杰出真堪美。生类歼夷，芳心销歇。玄冥漏春生意。冲寒折得一枝来，徐熙。
元	虞集	《白鹤观》	白鹤山人如鹤白，自抱山樽留过客。要看修竹万琅，更对名花春雪色。山樽本出山下泉，过客醉去山人眠。客亦是鹤君莫笑，重来更待三千年。
元	王冕	《悲苦行》	悲风吹沙堕空屋，老乌号鸣屋上木。谁家男子从远征？父母妻孥相送哭。哭声呜咽已别离，道旁复对行人悲。去者一心事，悲者百感随。前年鬻大女，去年卖小儿。皆因官税迫，非以饥所为。布衣磨尽草衣折，一冬幸喜无霜雪。今年老小不成群，赋税未知何所出。昨夜忽惊雷破山，北来暴雨如飞湍。此时江南正六月，酸风入骨生苦寒。东村西村无火色，痴云著地如墨黑。瞶翁瞽妪相唤忙，屋漏床床眠不得。开门不敢大声语，门外磨牙多猛虎。自来住此十世余，古老未尝罹此苦。我感此情重叹吁，不觉泪下沾裳裾。安得壮士挽天河？一洗烦郁清九区，坐令尔辈皆安居！
元	杨维桢	《雷海青》	雷乐工，先王使侍华清宫。营州羯奴作天子，梨园弟子群相从。雷乐工，投乐器，恸哭西风双血泪。凝碧池头刀谩攒，试马柱前詈不畏。於乎，雷乐工，既解此，何不筑中置一匕？
元	王逢	《三月十二属予初度时客舍承朱佥枢携僚佐见过》	我生三月之仲丁，长庚辅日当奎星。命居旄头身驿马，薄有抱负多飘零。鹔鷞尝贳金陵酒，蛟龙幸护钱塘篽。鲁连海上隐行歌，吴王台前辞下走。清斋庾杲廿七种，短疏刘蕡四三首。才名从知造物恶，心脏空梦神人剖。兹辰客舍风雨俱，汤饼尚少囊中蚨。正冠试诵《蓼莪》什，冲泥适来樱笋厨。帐士弹筝玉连琐，庐儿执爨貂襜褕。落花簌簌香扫途，阖座气作思驰驱。箕不以簸斗不夬，仰面大笑真吾徒。
元	杨维桢	《吴下竹枝歌七首》	三箬春深草色齐，花间荡漾胜耶溪。采菱三五唱歌去，五马行春驻大堤。家住越来溪上头，胭脂塘里木兰舟。木兰风起飞花急，只逐越来溪上流。宝带桥西江水重，寄郎书去未回侬。莫令错送回文锦，不答鸳鸯字半封。马上郎君双结椎，百花洲下买花枝。罟罛冠子高一尺，能唱黄莺舞雁儿。白翎鹊操手双弹，舞罢胡笳十八般。银马杓中劝郎酒，看郎色似赤瑛盘。骑马当轩鹄觜靴，西风马上鼓琵琶。内家队里新通籍，不是南州百姓家。小娃十岁唱桑中，尽道吴风似郑风。不信柳娘身不嫁，真珠长络守宫红。
元	马钰	《西江月 赠孙先生》	学道完全性命，养身乞觅残馀。真功清净证无初。真行救人疾苦。此外并无作做，心同惊食鹑居。逍遥自在恰如愚。应过三清仙举。
元	张雨	《定风波 玉虚宗师十月二十八日诞，丁卯?》	阁成后，拜镇南王赐衣之宠，喜而作歌漆点方瞳雪覆眉。鹤巢殿角与云齐。笑挈蓬莱三百丈。更向。白云层外着丹梯。步障诸峰霜似锦。借问。高寒那与世人知。杨子贤王新有教。淡染。高丽绫子制荷衣。
元	王冕	《送章德远教官自湘湖归慈湖》	我生不想图凌烟，草衣曲肱牛背眠。早看红日出海底，夜看素月悬中天。阴阳推荡几昏晓，长啸狂歌不知老。清泉白石自愉怡，那信人间宦途好。逍遥偶尔穷外观，之子已在青云端。广文坐上新弹冠，萧爽不作儒生酸。三年考绩易官烛，回首西风正黄菊。白云喜动故山秋，慈湖遥映湘湖绿。君归莫虑铁研穿，且力古道希圣贤。我归不用君致言，门前自有梅花田。
元	程文海	《鹊桥仙 次中庵韵题解安卿盆梅 中庵有奇石名》	南枝春盛，斜斜整整。犹带孤山光景。相逢索笑耐尊空，向老瓦盆中自省。风霜人老，关河路永。赖得生成惯冷。凭谁移傍太初岩，待雪月交。
元	王哲	《苏幕遮 赠于道友》	要修行，须发愤。除了忧愁，破尽情怀闷。仗慧刀挥五蕴。劈开双关，稳稳成三分。没商量，休厮问。只把前篇，日日频搬运。好向家中搜土粪。拨见明珠，携入清凉郡。
元	韩奕	《河传 送俞彦行》	天际舟去水和烟。路遥遥知几千。广州又在海西边。堪怜。行人方少年。回首吴台连楚馆。云树远。眼与肠俱断。念归期。是何时。休迟。莺。
元	张宪	《卖卜翁》	三月长安道，雨过街树绿。下有卖卜翁，危坐营握粟。举日讲仁义，旋式推祸福。不学贾大夫，忧来方赋鵩。
元	王冕	《秋夜燕山旅舍偶成寄林致和》	花漏无声海月阴，小窗灯火夜沈沈。出师表动英雄志，征伐书移慷慨心。边塞雪深迷小草，关河秋老见乔林。不须更论江南事，击剑长歌且漫斟。
元	杨维桢	《秦刑篇》	秦刑悖圣教，其律毒如兵。大汉解倒悬，文网舒急绳。朝仪取杂用，千载骂鄙生。燕石觅玉质，郑调求韶声。如何良有司，尚欲复秦刑？
元	王哲	《玉炉三涧雪 藏头 拆起永字》	引卧於宁海，将宜甫为凭。交霞友做雪朋，郎分明为证。定便除色欲，神玄牝清澄。升火降两相吞。内敢言游泳。
元	王处一	《苏幕遮 请丹阳法体往西关》	叹乖夫，违正道。巧使机谋，谗佞奸邪狡。败坏宗风无处告。破镜鸱鸢，和我难分晓。到如今召集，谁敢保。密里藏砒，反辱全真教。东海西秦皆被恼。曹贾莱为，须有天神报。
元	李俊明	《太常引 刘君祥寿二月十五日》	区区州县肯徒劳。谁得似、卯金刀。一笑醉蟠桃。问何处、仙山可巢。两朝人物，积年阴德，心力过萧曹。门户便须高。看今後、君家凤毛。
元	刘云震	《浣溪沙》	粉署含香旧有名。庖刀试手便峥嵘。并州人物未飘零。父老共传新政好，儿童都道长官清。十分和气满春城。
元	马钰	《玉女摇仙佩 次重阳韵》	我今得遇，把气财并酒色，心中常涤。缚马擒猿，牢封紧闭。唯恐精光觑滴。渐渐知空寂。况余今已向，下坡年历。当归道、相宜进迪。俗念尘情，慧剑频劈。凭师教，通关节，要功夫、勤勤妙阒。调引乌龟赤凤，搬运青龙白虎，同成幽。个内得乎，真欢真乐，更不闲搜闲觅。应自然符檄。烹炼三丹，灵锋鸣镝。便散尽、妖魔罢敌。永成嘉趣，性增明。无忧戚。蓬莱路、幸知端的。
元	杨维桢	《聂政篇》	齐国壮士侪要离，念母与姊生慈悲。既而母死姊同户。乌乎丈夫一死泰山重，胡为轻付市井儿。
元	王逢	《后无题（五首）》	险塞居庸未易劘，望乡台上望乡多。君心不隔丹墀草，祖誓无忘黑水河。前后炎刘中运歇，东西元魏百年过。愁来莫较兴衰理，只在当时德若何。
元	王哲	《临江仙》	此殷勤求一诀，传清静奇瑰。惊神骇目自残摧。公入药镜，照道眸开。外邪魔都尽，能治病禳灾。红水绿一声雷。田田内宝，印到蓬莱。
元	高克恭	《过信州》	二千里地佳山水，无数海棠官道傍。风送落红搀马过，春风更比路人忙。
宋	俞处俊	《句》	叫月子规喉舌冷，宿花蝴蝶梦魂香。
宋	张士逊	《句》	人家飞鸟外，官舍翠屏中。
宋	释原妙	《偈颂六十七首》	指天指地展戈矛，直至如今战不休。假使群灵都杀尽，一身还有一身愁。
元	马钰	《巫山一段云》	玉女开金殿，金公锁玉关。真清真净养胎仙。云透坎离间。贪看灵光上下。忘了之乎也者。神珠吐出九般霞。跨鹤赴仙家。
元	白朴	《浪淘沙 题阙》	行路古来难。似得还山。山间终是胜人间。风月琴樽应不羡，尘土征鞍。何处老来闲。白下长干。一番春事又兰珊。，
元	王逢	《题马洲书院》	蝌蚪秦皆废，灵光鲁独存。豆笾漂海国，丹雘暗淮村。苔藓花侵础，蒲芦叶拥门。青春深雾潦，白日老乾坤。德化三王并，威仪百代尊。郊麟初隐遁，野兕遂崩奔。先辈俱冥漠，诸生罢讲论。断编尘树冷，遗像网虫昏。尽变衣冠俗，终归礼义源。江南游学士，瞻拜敢忘言。
元	梵琦	《渔家傲》	听说西方无量乐。庄严七宝为楼阁。玛瑙珊瑚兼琥珀。光堪摘。金绳界道何辉赫。宝树灵禽皆化作。满地凫雁鸳鸯鹤。鹦鹉频伽并孔雀。争鸣跃。更看朵朵金莲折。
元	张野	《青玉案 戊戌元元宵客京师赋》	千门夜色霏香雾。又春满、朝天路。回首旧游谁与语。金波影里，水晶帘下，总是关心处。征衫着破愁成缕。留滞京尘甚时去。旅馆萧条情最苦。灯无人点，酒无人举。睡也无人觑。
元	王哲	《卜算子》	静青黄烛。灭烟消，白黑红光旭。转灵丹令沐浴。口长生，五彩从前簇。宗评法?写金书，拯救灾回福。及归依功行足。现金丹，衮出昆山。
元	马钰	《玩丹砂 赠解刘仙》	奉劝须看清静经。脱仙模子好搜寻。湛然常寂理幽深。常处真常常应物，自然无欲亦无心。运行日月作知音。
元	谢应芳	《点绛唇 初度作》	七十年前，抱麟虚负双亲梦。一襟空洞。生世曾何用。老我东门，瓜也无心种。松醪雍。泻如铅汞。时与渔樵共。
元	阿鲁威	《【双调】湘妃怨》	楚天空阔楚天长，一度怀人一断肠。此心只在肩舆上，倩东风过武昌，助离愁烟水茫茫。竹上雨湘妃泪，树中禽蜀帝王，无限思量。夜来雨横与风狂，断送西园满地香，晓来蜂蝶空游荡，苦难寻红锦妆。问东君归计何忙。尽叫得鹃声碎，却教人空断肠，漫劳动送客垂杨。
元	白云山翁	《水调歌头 兀颜分宪至邑，奉和前题 河南通志》	忆分司时节，秋雨正连天。官路满篙流水，舟楫驶如川。陌上漫漫泥潦，徙远马人倦，堪赋去来篇。雪冷梅花萼，春早绿杨颠。问东君，春几许，为君怜。浮生恍如蝶梦，栩栩羡高贤。客里渐磨岁月，两眼青山图画，松翠看云眠。安得王乔术，飞舄颇通元。
元	宋＊	《望海潮 海子岸莫归金城坊》	山含烟素，波明霞绮，西风太液池头。马似游龙，车如流水，归人何暇夷犹。丛薄拥金沟。更萧萧宫树，调弄新秋。十里烟波，几双鸥鹭两渔舟。暮云楼阁深幽。正砧杵丁东，弦管咽啾。澹澹星河，荧荧灯火，一时清景难酬。马上试冥搜。填入耆卿谱，摹写风流。明日重来柳下，携酒教。
元	马钰	《满庭芳》	专违宁海，专游陕右。专来有何干勾。专住环墙，专守天长地久。专远气财酒色，专清静、专修九九。专一志，更专心专意，专寻知友。专垒真功真行，专专地，专心劝人回首。专与云朋，专炼宝瓶真玖。专投玉关金锁，专同饮、琼浆仙酒。专等候，有风仙师父，专来拯救。
明	楚石梵琦	《晓渡西湖》	船上见月如可呼，爱之且复留斯须。青山倒影水连郭，白藕作花香满湖。仙林寺远钟已动，灵隐塔高灯欲无。西风吹人不得寐，坐听鱼蟹翻菰蒲。
元	刘志渊	《大江东去》	天元教显，正金莲朵朵，开遍时节。士庶官僚咸仰奉，缘觉声闻心说。悟者清凉，背之执恼，多口明真诀。诸人着眼，照开千古心月。了知诸相皆空，不生妄想，当体能消灭。境界真实无染著，种种抑绝分别。万境一心，现前孤觉，寂寂圆明彻。净无可触，太虚一体无别。
元	王冕	《梅花 其八》	仙子步轻盈，泠泠玉佩声。罗浮烟水远，诗梦不胜情。
元	谭处端	《酹江月 题酒》	杜康得妙，酿三光真秀，清澄醇酎。太白仙才乘兴饮，一斗佳篇百首。倒载山翁，襄阳童稚，笑唱齐拍手。陶潜篱下，醉眠门外五柳。东里生死俱忘，待宾截发，陶母款贤友。文举无忧樽满酌，香醑频开笑口。喜遇尧年，醉乡丰乐，古所希闻有。玉壶春色，禄延益算眉寿。
元	丁鹤年	《奉寄九灵先生（二首。先生尝为予作传）》	花柳村村接海滨，携家随处避风尘。衣冠栗里犹存晋，鸡犬桃源久绝秦。对坐青山浑不厌，忘机白鸟自相亲。也知出处关时运，岂但逃名效隐沦。
元	王恽	《玉漏迟 前一篇怀旧有感，曰粼吹者，为见寄》	越山征路杳。东南淡淡，长空飞鸟。俪影同翻，明月一枝乌远。共道有心避事，甚未若、从渠相调。君莫笑。南楼苦要，胡床舒啸。空扰。画里江山，总轮与风流，眼中年少。也学凝儿，官事几时能了。一曲骊歌未动，还梦到、三山晴照。江月晓。莫为赏音稀少。生也。孙登者，为足下与诸君也。二子者，为西溪春山两忘年友也。后一阕将行即事，曰三山者，福城中山也。岁梦者，为不肖拜命前后，凡梦三至其处。曰赏音不少者，为彼中宋吏部陈菊圃者甚众，故云。二篇自觉语硬音凡，固非乐府正体，望吾子取其直书，可也。
元	王冕	《送王克敏之安丰录事》	丹墀对策三千字，金榜题名五色春。圣上喜迎新进士，民间应得好官人。江花绕屋厅事近，烟树连城野趣真。所愿堂堂尽忠孝，毋劳滚滚役风尘。
元	王哲	《苏幕遮 寄与谭哥唐哥》	训人人，休碌碌。搜寻，密妙长修福。慧慧明灯参性烛。谨谨营躯，食食牟平禄。拜风风，为叔叔。两两侄贤，莫恋余相逐。切切依从新格曲。了了唐琳，达达真谭玉。
元	王冕	《立春日》	葭吹六管动飞灰，便觉春从地底回。草木一时生意动，关河万里冻云开。宁须生菜传纤手，且引春风入瓦杯。天北天南问音信，故人何处寄寒梅？
元	侯善渊	《武陵春》	一叶梧桐窗外落，金菊出疏篱。策杖昂簪信步移。迷我曲江池。鹤驾匆匆归旧路，回首赴仙期。云映青童笑问伊。家住五陵溪。
元	白朴	《水调歌头 十月海棠 案丁钞本天籁集注云，＊》	金盘荐华屋，银烛照红妆。欢游曾得多少，风雨送春忙。只道神仙渐远，争信情缘未断，自有返魂香。万木尽摇落，浓艳又芬芳。忆真妃，春睡足，按霓裳。马嵬西下回首，野日淡无光。不避山茶小雪，似爱江梅新月，疏影伴昏黄。谁唤起，呵手染霜。
元	明本	《行香子》	欲出樊笼。须契真宗。善知识、千载难逢。宏施捧喝，击碎虚空。却有钳锤，有炉鞲，有机锋。坐对孤峰。啸月吟风，握龙泉、坐镇寰中。野犴绝迹，狐兔潜踪。却善调狮，善伏虎，善降龙。
元	杨维桢	《花游曲》	三月十日春蒙蒙，满江花雨湿东风。美人盈盈烟雨里，唱彻湖烟与湖水。水天虹女忽当门，午光穿漏海霞裙。美人凌空蹑飞步，步上山头小真墓。华阳老仙海上来，五湖吐纳掌中杯。宝山枯禅开茗碗，木鲸吼罢催花板。老仙醉笔石栏西，一片飞花落粉题。蓬莱宫中花报使，花信明朝二十四。老仙更试蜀麻笺，写尽春愁子夜篇。
元	许有壬	《满江红 次汤碧山清溪》	木落霜清，水底见、金陵城郭。都莫问、南朝兴废，人生哀乐。载酒时时寻伴侣，倚阑处处皆楼阁。对溪云、试放醉时狂，浑如昨。沙洲外，轻鸥落。风帘下，扁舟泊。更寒波摇漾，绿蓑青箬。为向九原江总道，繁华何似今凉薄。怕素衣、京洛染缁尘，从新濯。
元	王旭	《木兰花慢 寿泰安石监州》	泰山雄胜地，人物出，必豪英。看衍庆堂中，使君才气，磊落高明。春风又临初度，正梅花、香满腊嘉平。唤取茅仙送酒，尊前共祝长生。青云居第筑初成。燕雀亦欢声。伫梦叶熊罴，祥占弧矢，兰玉春荣。山城岂能淹滞，佩飞霞、终上紫霄行。留着兰轩老笔，他年歌颂功名。
元	马钰	《无梦令 赠宋知柔》	欢乐涤除烦恼。清静自无尘恼。真气遍三田，结聚琉璃玛瑙。玛瑙。玛瑙。自是还金补脑。
元	王冕	《花驴儿》	花驴儿，渡江踏遍江南土。正值江南无马时，驴儿得志雄威武，况是能解花门语。江南淫雨二百日，洪涛巨浪掀天舞。麻麦烂死秧苗无，百姓吞声苦饥苦，驴儿啖粟恬故故。江南子弟不晓事，掷金驰逐争先睹。夸渠省得人语言，纵使能言亦何补？花驴儿，乃奇遇。昨朝方上评事厅，今日又登丞相府，哮吼纵横谁敢侮？老夫平生不信怪，见此怪事欲呕吐。归来十日不食饭，扼腕攒眉泪如雨。
宋	赵福元	《茉莉》	刻玉雕琼作小葩，清姿元不受铅华。西风偷得馀香去，分与秋城无限花。
元	冯子振	《鹦鹉曲 庞隐图》	团栾话里禅龛住。灵昭女对老庞父。利名心不挂丝毫，更肯沾风粘雨。叹黄金散尽还家，逝水看流年去。只寻常卖簟篱休，这眷属今无讨处。
元	李真人	《望江南》	金与水，相见两交并。复卦发爻依刻漏，壶中日月结成形。沧海几回。
元	梵琦	《渔家傲》	听说西方无量乐。君王便是如来作。不立三光并五狱。除沟壑。红霞紫雾长笼络。四八仪容金闪烁。钵中美味随斟酌。发愿往生真上策。堪呵责。死生路上飘蓬客。
元	梁寅	《雨霖铃 夏景》	螺峰堆绿。夜来经雨，浑似膏沐。飞泉怒泻崖谷，悬霜练鸣苍玉。虎迹岩前过处，踏破翠苔褥。听啼鸟，山北山南，树杪残云自相逐。蓬门书掩稀来躅。称幽人、独步看新竹。移床松下零落，三四点、怎沾缃轴。日永如年，况是身闲不受拘束。休妄想、鹭朝班，聊且伴麋鹿。
元	谭处端	《酹江月》	吾门三祖，是钟吕海蟾，相传玄奥。师父重阳传妙语，提挈同超三岛。慢慢搜真，灵根固养，渐吐黄芽草。无中还有，慧风时送嘉耗。一点莹彻无穷，周游沙界，物物圆明好。种种皆空归本有，内外般般颠倒。此理幽深，清虚缥缈，行者人须到。昏昏默默，暗中贤圣知道。
元	王逢	《杂题（三首）》	几杖琴尊共一丘，燕归巢近午香篝。游丝不挂山人眼，直趁东风入别楼。
元	许有壬	《南乡子》	暑室困蒸炊。呼鹤前来听咏诗。鹤告不餐空碌碌，随鸡。诸仆无恩但有威。云海夙相期。忍使清斋十二时。主者不才今遣汝，调饥。骑去扬州。
元	马钰	《金莲出玉花 莱州仓使庐武义》	庐公仓使。意在留心风马二。未解修丹。送我劳劳到武官。速回车马。欲要全真先弃假。功行须周。定是将来看十洲。
元	马致远	《南吕·四块玉》	雁北飞，人北望，抛闪煞明妃也汉君王。小单于把盏呀刺刺唱。青草畔有收酪牛，黑河边有扇尾羊，他只是思故乡。
元	王丹桂	《浣溪沙 刘姑姑生朝》	仲夏开四叶初。仙姬分秀下云舆。祥光瑞气共相扶。法性殊无尘事累，灵安那有世情拘。自然遐寿等麻姑。
元	元好问	《清平乐 夜宿奉先，与宗人明道谈天坛胜游，》	中元日，藏金华丹经於天坛石室。中兴乱后人得之，字画如洛神赋，缣素亦不烂坏。予於山阳一相识家尝见之丹书碧字。细说金华事。试问谁边堪举似。除却青莲居士。胎仙八表冷风。争教低首樊笼。梦里云装烟驾，倚天坛影西东。
元	张翥	《清平乐 酒后二首》	先生醉矣。是事忘之矣。欲友古贤谁可矣。严子真其人矣。问渠辛苦征鞍。何如自在渔竿。终办一丘隐计、西湖鸥鹭平安。
元	周权	《溪之滨》	小雨净川绿，玩心鸥鸟群。拂藓憩幽磴，松花点衣巾。禅扃杳何处，疏磬时远闻。青烟湿山道，牛羊下斜曛。
元	元好问	《清平乐》	离肠宛转。瘦觉妆痕浅。飞去飞来双语燕。消息知郎近远。楼前小雨珊珊。海棠帘幕轻寒。杜宇一声春去，树头无数青山。
元	张翥	《沁园春 泉南初度，伯时将北归，诸友宴次，》	天上玉堂，海外瀛洲，山中蜕岩。甚六十四岁，出持使节，八千余里，来驻征骖。香火缘深，功名意薄，梦觉仙家雪满簪。桐花社，喜酒边莺燕，诗外云岚。锦堂容我清酣。拥画烛、金钩手屡探。怪朗吟御史，笑回红粉，送归司马，泪湿青衫。蜀魄春多，塞鸿秋远，无限离情老不堪。空留意，在水光山色，江北江南。
元	杨维桢	《烽燧曲》	闻道骊山下，西戎已结兵。美人方一笑，烽火不须惊！
元	刘处玄	《望蓬莱》	清河喜，道是高功。已在道门三十载，秦台辛酉又相逢。顺化善缘从。他年去，升入大罗中。体挂六铢朝至圣，这回永住九阳宫。要到便乘。
元	王处一	《踏云行 赠刘妙真化缘》	普化行缘，心清步稳。通玄路上同参论。丹诚修炼灭凶顽，建成大福相资润。拨度昏迷，点开心印。十方父母皆巡问。今生既得遇全真，归期。
元	王旭	《木兰花慢 听姜惠甫摘阮》	想高情千古，谁得似、仲容贤。把山海遗音，写归玄璧，妙绝当年。清风竹林人去，被浮哇、迷却性中天。不有黄台公子，宁闻清庙朱弦。博山香底坐仙。幽兴想飘然。笑袅袅繁声，三生儿女，恩怨流连。回头月明千里，正松风、岩壑和流泉。座上神游八表，知音不在言传。
元	元好问	《鹊桥仙 同钦叔钦用赋梅》	孤根渐暖，芳魂乍返，待吐檀心又懒。未先拈出一枝香，算只是、司花会拣。情缘未断，韶华易减，早去寻芳已晚。东风容易莫吹残，暂留与。
元	王冕	《新店道上》	野水滔天去，阴云着地生。沽来新店酒，不洗异乡情。白发萧萧谢，黄花粲粲明。山川虽跋涉，道路却升平。
金	元好问	《昆阳》	古木荒烟集暮鸦，高城落日隐悲笳。并州倦客初投迹，楚泽寒梅又过花。满眼旌旗惊世路，闭门风雪羡山家。忘忧只有清樽在，暂为红尘拂鬓华。
元	陈基	《游狼山寺（三首）》	天风吹上狼山顶，看见扶桑日出初。淮海北来吞两楚，江湖南去控三吴。珠宫贝阙冯夷宅，古木苍藤帝释居。为访祖龙鞭石处，拇窠履迹定何如。
元	马钰	《长思仙 往南京搬取风仙灵衬》	马风乾。有微言。一别风仙恰二年。思心似倒县。去无缘。阙盘缠。乞化长安自肯钱。成人在众贤。
元	王哲	《黄鹤洞中仙 咏瓦罐》	瓦罐泥中宝。巧匠功成造。修练之时向炉中，内有金光照。有耳何曾晓。有口何曾道。携向街前叫一声，莫教抛撒了。
元	王哲	《报师恩》	为何不倦写诗词。这个明因只自知。一笔书开真正觉，三田般过的端慈。回光返照缘观景，固蒂深根恰及时。密锁玄机牢闭户。唤来便去赴瑶。
宋	释原妙	《示徒》	学道如初莫变心，千魔万难愈惺惺。直须敲出虚空髓，拔却金刚脑后钉。
元	杨维桢	《西湖竹枝歌》	劝郎莫上南高峰，劝郎莫上北高峰，南高峰云北高雨，云雨相催愁杀侬。
元	陈基	《偶成（二首）》	南州五月尚兼衣，白苎窗间未脱机。青李来禽书不至，荔枝卢橘赋多违。水晶帘箔围晴昼，艾纳罅薰逗夕霏。为问上都城里客，菖蒲花发几时归？
元	马钰	《满庭芳》	波波劫劫，劫劫波波。殷勤葺垒巢窝。只恐儿孙不办，意要如何。欲教轻肥具足，更安闲、坐处笙歌。与他干，肯留心向道，自顾些个。逼得形骸瘦瘁，生华发，流年渐下高坡。自愚顽不省，罪业增多。若非风仙救度，定将来、参谒阎罗。争些个，落洪崖万丈，好险马哥。
元	王恽	《感皇恩 史公总帅子明命，题其弟柔明所写平》	。古人称文章与书同一关纽，所愧辞意恐不称于书也叠嶂际清江，枫林辉映。潮落波平镜光静。六朝兴废，都付渔郎烟艇。鲈香正美、秋风冷。笳鼓归来，风云增胜。梦里无烦想幽景。风流公子，写出五湖高兴。画中还领取、江山影。
元	张可久	《百字令 湖上，和李溉之》	六桥如画，看地雄两浙，人骄三楚。谁隔荷花，听水调、兰棹采莲船去。鹤舞盘云，虹消歇雨，一缕南山雾。冷香凝绿，嫩凉生满庭宇。犹记醉客吹箫，自苏郎去后，别情无数。明月天坛尘世远，青鸟替人传语。玉解连环，书裁折叠，没放相思处。裴公亭上，诗来还是怀古。
元	王处一	《满庭芳 赠卢宣武二首》	日里金鸡，月中玉兔，变通玄象盈亏。无形斡运，三界现慈悲。长养诸天大地，资三教、天下归依。真明了，观天之道，清净更无为。十方诸道众，回头猛悟，拂袖云归。养神胎灵骨，锻灭阴尸。定是回颜易质，通玄奥、物外精持。丹圆满，根源了了，皆作度人师。
元	马致远	《落梅风》	因他害，染病疾，相识每劝咱是好意。相识若知咱就里，和相识也一般憔悴。
元	袁易	《临江仙 戏留友人 以上见喜靖刊本桂隐诗集卷》	何必渡江如去岁，载花买酒山中。赤城风月笑相逢。城中差更乐，佳客饮千钟。菊水粼粼生翠雾，蓉帘半卷西风。分明不与画图同。不妨歌此曲，君自是司空。
元	王处一	《沁园春》	元禀仙胎，隐七岁玄光混太阳。感东华真迹，飘空垂顾，悟人间世梦，复遇重阳。密叩玄关，潜施高论，皓月清风炼一阳。神丹结，继璇玑斡运，羽化清阳。欣欣舞拜纯阳。又虚妙天师同正阳。命海蟾引进旌阳。元妙古任安，尹喜关令丹阳。大道横施，驱云天下，绝荡冤魔显玉阳。诸仙会，讲无生天理，空外真阳。
元	赵孟＊	《巫山一段云 栖凤峰》	芍药虚投赠，丁香漫结愁。凤栖鸾去两悠悠。新恨怯逢秋。山色惊心碧，江声入梦流。何时弦管簇归舟。兰棹泊沙头。
元	周砥	《绝句五首》	东城三百里，南雁一封书。整待今晨发，秋风吹弊庐。
元	王逢	《甲子冬偶书》	云东乱定少新知，江左书来有跛儿。才尽罢为文自祭，醒狂宁要臿相随。天家青女催衣急，漏水金人上箭迟。却喜故乡原上树，十年羁羽托深枝。
金	元好问	《论诗三十首》	曲学虚荒小说欺，俳谐怒骂岂诗宜？今人合笑古人拙，除却雅言都不知。
元	杨维桢	《小临海曲（十首。一名《洞庭曲》）》	潮来神树没，潮归神树青。云里天妃过，龙旗带雨腥。
元	马钰	《杨柳枝 赠云中子苏铉》	猛弃荣华儿女妻。悟玄机。腾腾兀兀任无为。做憨痴。云水不游芳草径，内行持。功成行满独何之。赴瑶池。
元	钱应庚	《隔浦莲 水槛对雨》	绯榴开满露井。竹映琅莹。幔卷方池雨，微微落飞檐影。荷盖擎万柄。明妆靓。浪破鱼吹镜。翠禽并。梅风乍起，桃笙微带新润。潇湘旧梦，唤我绿蓑归兴。凭遍阑干暗自省。人静。夕阳移下清景。
元	马钰	《满庭芳 赠陈公王先生》	逍遥自在，云水遨游。身如不系孤舟。坦荡无拘无管，无喜无忧。时时恣情歌舞，任傍人、笑。清贫志，且随缘度日，誓不贫求。处世鹧空相似，如莲花不著，水之踪由。便把三坛等施，六度齐修。自然果圆无漏，心清静、超彼优游。稽首礼，无上尊圣，佛道仙俦。
元	杨维桢	《无题效商隐体四首》	二月皇都花满城，美人多病苦多情。一双孔雀衔青绶，十二飞鸿上锦筝。酒掬珍珠传玉掌，羹分甘露倒银罂。不堪容易少年事，争遣狂夫作后生。
元	马钰	《无梦令》	传语两宫道士。日用剪除尘事。炉炼白朱砂，内境内容瞻视。瞻视。瞻视。此际山侗参侍。
元	王逢	《无题（五首）》	十战群雄百战疲，金城万雉自汤池。地分玉册盟俱在，露仄铜盘影不支。中夜马群风北向，当年车辙日南驰。独怜石鼓眠秋草，犹是宣王颂美辞。
元	王冕	《素梅 二七》	记得西泠春色归，珠星璧月景离离。近来消息真堪笑，却说梅花不要诗。
元	山主	《临江仙 以上十二首菩提偈》	鸡叫五更天欲晓，金镜震地声幽。祥烟轻韵罩清楼。盈空瑞气，风静碧云收。因识夜明如意宝，人人个个圆周。区区休要外边求。回光返照，
元	沈禧	《风入松 咏扇》	一弯谁翦剡溪笺。雪色照人鲜。湘筠削骨劳工制，最堪怜、舒卷轻便。动处清风披拂，展时明月团圆。流金烁石势如然。此际有威权。只愁一夜西风到，又谁知、中道抛捐。自昔炎凉故态，始终难保相全。
元	王哲	《如梦令》	九四寒风似箭。威势遍行方便。射退这群魔，吉庆嘉祥得见。堪羡。堪羡。隐显晴光一片。
元	马钰	《西江月 赠吴知纲》	学道休妻别子，气财酒色捐除。攀缘爱念永教无。绝尽忧愁思虑。不得无明暂起，逍遥物外闲居。常清常净是功夫。相称全真门户。
元	郭天锡	《宿焦山上方》	扬子江头风浪平，焦山寺里晚钟鸣。炉烟已断灯花落，唤起山僧看月明。
元	关汉卿	《【双调】碧玉箫 一》	黄召风虔，盖下丽春园。员外心坚，使了贩茶船。金山寺心事传，豫章城人月圆。苏氏贤，嫁了双知县。天，称了他风流愿。
元	张昱	《临安访古·功臣塔》	峰头石塔表功臣，五百年前是佛身。莫问蓬莱水清浅，野藤犹蔓劫余春。
元	王冕	《柯博士画竹》	湖州老丈久已矣，近来墨竹夸二李。纷纷后学争夺真，画竹岂能知竹意？奎章学士丹丘生，力能与丈相抗衡。长缣大楮纵挥扫，高堂六月惊秋声。人传学士手有竹，我知学士琅玕腹。去年长歌下溪谷，见我忘形笑淇澳。我为爱竹足不闲，十年走遍江南山。今日披图见新画，乃知爱龙亦如我。何当置我于其下？竹冠草衣相对坐。坐啸清风过长夏。
元	张翥	《行香子》	扰扰阎浮。清浊同流。费精神、补喜填忧。岁云暮矣，卿可归休。有板支颐，书遮眼，被蒙头。蝼蚁王侯。华屋山丘。待他时、老去优游。筑间茅屋，买个黄牛。种芋成区，瓜作圃，稻盈畴。
元	卢挚	《春从天上来 至元二十九年八月二十八日 天下》	姑射乘龙。与少行秋，佳气葱葱。九重天上，万岁声中。想见玉立神崧。更川妃微步，恰便似、户外昭容。建章宫。正鸡人唱晓，凤吹腾空。风流太平礼乐，是鼓腹康衢，白叟黄童。说向周公，声容文物，歌舞帝力神功。幸天公不禁，人间酒醉得西风。此心同。有黄河为带，江汉朝宗。
元	元好问	《临江仙》	清晓千门开寿宴，绮罗香绕芳丛。红娇绿软媚芳丛。绣屏金翡翠，锦帐玉芙蓉。珠履争持添岁酒，葡萄酒饮金钟。人生福寿古难逢。好将家庆事，
元	汪斌	《长相思 秋夜》	海蟾升。砌蛩鸣。别院俄闻裂帛声。凭轩与细听。竹风生。桂香清。问道小山来未曾。还应寻旧盟。
元	邢具瞻	《导引词 大金国志卷三十三金史卷四十，鼓吹》	五年一狩，仙仗到人间。稼穑艰难。苍生洗眼秋光里，今日见天颜。金瓜玉斧沈烟。和舞蹈，六龙闲。歌讴道咏皆相似，天子寿南山。
元	杨维桢	《两鹁鸪》	两鹁鸪，朝朝暮暮啼不休。天阴妇弃去，雨止还相求。天公阴晴变不测，嗟尔夫妇难为逑。勃勃水西头，啼过东家楼。东家楼前琅玕树，枝枝连理森相樛。无风无雨春正好，愿尔长作鸳鸯俦，莫效前身鹰隼仇。
元	元好问	《鹧鸪天》	小字缭绫写欲成。印来眉黛绿分明。水流刻漏何曾住，玉作弹棋尽未平。愁易积，梦频惊。闲衾卧觉霜清。月明不放寒枝稳，夜夜乌啼彻五。
元	王冕	《舟中杂纪 其一》	水竹连平野，人家带夕阳。道途忘险阻，风景异寻常。借艇移行李，持杯看步光。英雄无所似，堪笑老夫狂。
元	王冕	《济川阻雪九月二十七日客况 其二》	济州城南寒雪飞，济州城北冻成围。客情自古不称意，世事于今转觉非。白马少年频唤酒，黑纱老妇泣无衣。逢邮不寄江南信，却上高楼望雁归。
元	魏初	《沁园春 留别张周卿韵》	自揣平生，百无一能，此心拙诚。甚年来行役，交情契阔，东奔西走，水送山迎。遥望神州，故人千里，何幸今年共此行。潇潇雨，算几番茅屋，灯火残更。从教长路欹倾。弃一醉、都浇磊块平。向白云直上，君吟我和，绿波江畔，我唱君赓。恰到相逢，又还相别，惭愧人间功与名。长亭外，望野烟春草，不尽离情。
元	陈基	《秋怀（六首）》	梧桐堕金井，寒棨栖露丛。离居在万里，一夕生秋风。秋风忽已暮，离居邈何处。独寐在重帏，相从乃中路。
元	马钰	《西江月》	学道休迷导引，不宜修饰容仪。相违纪俗处无为。生计水云无系。功行修持何幸，施为杀了三尸。一灵性月越瑶池。奇异方知容易。
元	元好问	《鹧鸪天》	饮量平常发兴偏。留连光景惜欢缘。悲慨慷人争和，醉墨淋漓自笑颠。麟阁画，祖生鞭。拍浮多负酒家钱。老来事事消磨尽，只有尊前似少年。
元	丘处机	《无梦令》	皇统年时饥饿。万户愁生眉锁。有口却无餐，滴泪谩成珠颗。灾祸。灾祸。灾祸临头怎躲。
元	梵琦	《渔家傲》	听说西方无量乐。琉璃田地金城郭。翡翠鲜明珠磊落。莲披萼。几多青赤并黄白。大士声闻随所适。天华烂漫沾衣。各各化身千百亿。神通力。须臾游遍微尘国。
元	吴存	《八声甘洲 禊日禁酤》	甚无情一信楝花风，卷尽市帘青。对楼台寂寂，管弦悄悄，烟雨冥冥。屋角提壶笑我，不上五峰亭。此日流觞节，宜醉宜醒。说与渠侬知否，正门讥太白，巷诟刘伶。网丝沉玉，苏晕入银瓶。右将军、兰亭诗序，尽风流、千载事须停。西窗下、焚香昼永，一卷茶经。
元	王冕	《红梅翠竹山雉图》	游丝冉冉游云暖，翠石凝香土花短。管弦不动白日迟，可是江南旧亭馆。湘帘隔竹翠雨浓，王姬醉染胭脂红。文章羽毛亦自好，转首似觉怀春风。去年我过长洲苑，落日淡烟芳草浅。沧浪池畔野景生，姑苏台上离情远。今年买棹游西湖，西湖景物殊非初。黄金白璧尽尘土，朱阑玉砌荒蘼芜。东园寂寞西园静，梧桐叶落银床冷。十二楼前蛛网丝，见画令人发深省。
元	王哲	《小重山 喻牛子》	堪叹犊儿不唤牛。性如湍水急，碧波流。只知甘乳做膏油。长随母，摆尾囗摇头。渐渐骋无休。奔驰山谷路，入溪沟。未从缰绊恣因由。贪香草。怎晓虎狼忧。
元	周砥	《春日西涧独立》	涧房松竹静烟霏，径里苍苔行迹稀。相与寻君遂初赋，江花欲落换春衣。
元	陆仁	《柬玉山征君兼五老贞士》	玉子冈头雪未消，玉山池馆郁岧峣。美人词赋宗枚乘，仙客风流似子乔。竹里行厨通一径，柳边飞阁度双桥。澧兰沅芷思无那，心与车旌日在摇。
元	萨都剌	《秋夜闻笛》	何人吹笛秋风外，北固山前月色寒。亦有江南未归客，徘徊终夜倚阑干。
元	陶宗仪	《一萼红 赋红梅，次郭南湖韵》	水云乡。又南枝逗暖，绰约汉宫妆。春艳浓分，朱铅浅试，翠袖独倚修篁。想应道东风料峭，翦霞彩，零乱补绡裳。勾漏尊真，丹丘授诀，傲睨冰霜。毕竟孤标还在，纵夭桃繁杏，难侣寒香。玛瑙坡头，珊瑚树底，江南别是春光。且莫倚、高楼玉管，怕轻盈飞处误刘郎。依旧小窗疏影，
元	成廷珪	《送谢芝甫赴山南宪》	谢庭子弟多佳士，荆国山川总胜游。万里捧书催入幕，一朝挝鼓发行舟。玄猿啼处巴江夜，白雁来时楚甸秋。襄汉风流千古意，为君长忆仲宣楼。
元	元好问	《木兰花慢 孟津官舍，寄钦若钦用昆仲泣长安》	流年春梦过，记书剑，入西州。对得意江山，十千沽酒，著处欢游。兴亡事，天也老，尽消沈、不尽古今愁。落日霸陵原上，野烟凝碧池头。风声习气想风流。终拟觅菟裘。待射虎南山，短衣匹马，腾踏清秋。黄尘道，何时了，料故人、应也怪迟留。只问寒沙过雁，几番王粲登楼。
元	程文海	《清平乐 寿李秋谷》	葱葱瑞色。岑蔚亭前客。一点花心藏太极。总是春风消息。去年今日西山。哦诗赌酒忘还。到底黄扉紫阁，不如未老清闲。
元	张翥	《忆秦娥》	江南北。金鞍一去空消息。空消息。鸡声月店，雁声霜驿。春醪谁道浓无滴。十分满引浑无力。浑无力。离愁如海，怎生乾得。
元	马钰	《化生儿 和重阳真人》	得遇忻然别东州。访地肺，恣遨游。水云自在没忧愁。这攀援，爱念休。保护根元二尾牛。运玉汞，倒颠流。金丹结正不持修。阐玄谈，般若。
元	杨维桢	《乞墦词》	獬豸不击邪，化为兽中狐。屈轶不指佞，化作蒿中刍。黄金躯，高盖车，千夫百喏在一呼。归来牛马惊里闾，低眉仰面承妻孥。奉溲尝恶卑自奴，墦间比来奴不如。君不见衡阳有客方诧妇，须髯似戟称人夫。
元	杨维桢	《南妇还（并序）》	今日是何日，恸返南州歧。汩汩东逝水，一日有西归。长别二十年，休戚不相知。去时虿发青，归来面目黧。昔人今则是，故家今则非。脱胎有父母，结发有夫妻。惊呼问邻里，共指冢累累。访死欲穿隧，泣血还复疑。白骨满丘山，我逝其从谁？
元	元好问	《鹧鸪天 效东坡体》	煮酒青梅入坐新。姚家池馆宋家邻。楼中燕子能留客，陌上杨花也笑人。梁苑月，洛阳尘。少年难得是闲身。殷勤昨夜三更雨，胜醉东城一日。
元	元好问	《洞仙歌 超化蘸碧轩得钦叔书，有相调之语，》	青钱白璧，自买愁肠绕。更恨欢狂负年少。记阳关图上，尊酒流连，儿女泪，输与闲人坐钓。茂陵多病後，懒尽琴心，无复求凰与同调。似清风古殿，风动幡摇晴书永，惟有龛灯静照。胡蝶飞来澹无情，问墙角葵，为谁凝笑。
元	张翥	《水龙吟 广陵送客，次郑兰玉赋蓼花韵》	芙蓉老去妆残，露华滴尽珠盘泪。水天潇洒，秋容冷淡，凭谁点缀。瘦苇黄边，疏萍白外，满汀烟。把余妍分与，西风染就，犹堪爱，红芳媚。几度临流送远，向花前、偏惊客意。船窗雨后，数枝低人，香零粉碎。不见当年，秦淮花月，竹西歌吹。但此时此处，丛丛满眼，伴离人醉。
元	李治	《鹧鸪天 遗山乐府下附》	太一沧波下酒星。露?秘诀出仙扃。情知天上莲花白，压尽人间竹叶青。迷晚色，散秋馨。兵厨晓溜玉泠泠。楚江云锦三千顷，笑杀灵均话独。
元	长筌子	《大官乐 夏》	石榴色蘸香囊血。绿荷如盖莲开叶。避暑登楼心爽洁。霜纨挥落寥天。
元	杨维桢	《崔小燕嫁辞》	阖闾城中三月春，流莺水边啼向人。崔家姊妹双燕子，踏春小靴红鹤嘴。飞花和雨着衣裳，早装小娣嫁文央。离歌苦惜春光好，去去轻舟隔江岛。东人西人相合离，为君欢乐为君悲。
元	张昱	《柳花词（二首）》	栏马墙西欲暮春，花飞不复过中旬。倚天楼阁晴光里，争扑珠帘不避人。
元	王冕	《潇洒》	渐觉离乡远，宁知出处迂。风流看队马，潇洒入双鱼。谁解辞千乘，无人说二疏。老吾情不怯，漫读古人书。
元	王丹桂	《心月照云溪 赠赵德备》	但凡入道，屏弃繁华早。柔弱守清贫，把灵台、时时拂扫。尘心起处，宜向死前观，凭乞化，做生涯，馀事绝论讨。日来月往，勤炼先天宝。默默内含光，照俗缘、番番颠倒。无中还有，此理最幽深，功成日，行圆时，自有天书昭。
元	许有壬	《沁园春 寿可行弟，次其见寿韵》	天相吾家，箧笥无金，诗书有人。看发挥胸臆，辞锋凛凛，薰陶气质，韦佩申申。师友渊源，贤才衡鉴，胄馆光华近帝宸。男儿事，便尽输心力，难报君亲。读书第一当勤。只孝弟书中是大伦。况人生为学，百年在幼，田家得计，一岁惟春。科占龙头，名高雁序，好与皇家作凤麟。都休问，是地钟河岳，天应星辰。
元	邵亨贞	《恋绣衾 辛丑元日》	门前爆竹儿女喧。野人家、时序尚然。尽说道、春来好，老来人、长怕换年。东风到底无崖岸，也殷勤、相过小园。第一是、朱颜改，纵花开。
明	楚石梵琦	《和渊明新蝉诗》	新蝉何处来，鸣我高槐阴。流水欲入屋，好风自开襟。床头一束书，壁上三尺琴。琴以散哀乐，书以通古今。所幸车马稀，非邀里人钦。虚名如北斗，有酒不能斟。纵洗爰居耳，宁知钟鼓音。陶潜初解组，苏轼未投簪。莫改麋鹿性，常怀烟嶂深。
元	王旭	《临江仙 为子周兄寿》	童稚相看今白首，情因儿女尤深。霜天昨夜卷层阴。舟中明月照，华屋寿星临。气敛风云归寂寞，谁知经济雄心。南阳烟雨卧龙吟。行藏安所遇，有酒且同斟。
元	杨维桢	《三叟者诀》	道逢三叟者，高寿比神仙。问叟何以寿？寿诀倘予传。上叟前致辞，大道抱天全。中叟前致辞，寒暑顺节宣。下叟前致辞，百岁半单眠。是为三寿诀，所以能长年。
元	沈禧	《风入松》	红梅庆六十寿阳回潜谷起虬。万斛灿琳球。芳姿占得先春意，冰霜操、甘抱清幽。野店溪桥托质，苍松翠竹为俦。寿筵开处接瀛洲。彷佛见罗浮。朱幢绛节参差下，香风霭、共集南楼。为庆人间甲子，来添海屋仙。
元	赵雍	《蝶恋花》	枝上流莺千啭巧。好梦方成，又把人惊觉。临镜慵妆眉淡扫。罗衣宽尽腰肢小。别久啼多音信少。应是娇波，不似当年好。帘卷东风深院悄。
元	元好问	《梅花引》	墙头红杏粉光匀。宋东邻。见郎频。肠断城南消息未全真。拾得杨花双泪落，江水阔、年年燕语新。见说金娘埋恨处，蒺藜沙草不知春。离魂一只鸳鸯去，寂寞谁亲。唯有因风委露托清尘。月下哀歌宫殿古，暮云合。
元	邵亨贞	《风入松 南金寓桥李，予客海隅，寄此以叙间》	十年心事暗相牵。收拾此灯前。向来行乐匆匆过，到如今、想像依然。蹋月几番邻巷，看花长共吟船。故人一别阻斜川。曾记远游篇。新来我亦长为客，把故园、分咐寒烟。纵使此回相见，好怀不似当年。
元	李道纯	《沁园春 赠春谷清禅师》	智断坚刚，奋心决烈，便透玄关。把杀人手段，轻轾拈出，活人刀子，慢慢教看。一剑当空，万缘俱扫，方信道瞿昙即老聃。玄夙播，看春生寒谷，觌面慈颜。从他雪覆千山。那突兀孤峰青似蓝。况击竹拈花，都成骨董，扬眉瞬目，也是顸。劫处风光，日前荐取，擘破面皮方罢参。如何是，那祖师的意，合掌和南。
元	程文海	《品令 寿谭公植提学九月十日》	黄花的?更着意、妆秋色。三神山外，九仙峰顶，辉腾奎壁。聚远楼高，人在青云千尺。轻车。度窈窕、穿丹壁。翠橙香沁，玉醪春艳，笑摩铜狄。数点梅花，已报调羹消息。
元	魏初	《朝中措 为寒仲山佥司寿》	五年宪府记相看。秋水净门兰。一曲骊歌别后，眼前万里河关。爱君佳处，文书堆积，意思安闲。看取清秋射虎，短衣匹马南山。
元	马钰	《无梦令 五更》	一鼓乾坤入洞。便把虚无拈弄。离坎自交宫。澄湛寂然无梦。无梦。无梦。别我魔军大恸。
元	刘秉忠	《江城子》	松苍竹翠岁寒天。雁山前。凤城边。回首燕南，一别又三年。长爱故人心似月，人不见，月还圆。小窗寂寂锁凝烟。一灯然。一诗联。诗若灯青，孤影伴无眠。明日酒中余思在，挥醉墨，洒云笺。
元	张翥	《摸鱼儿 钱万户宜之邀予赋瑶台景》	甚瑶台、翠鸾雏小。风流占断妍景。数声何处啼春胜，帘卷晓窗人静。天气困。梳未稳、绿鬟倭堕临妆镜。懒羞倦整。待铰个金花，眉夫双雁，还怯剪刀冷。仙家好，十二行云路迥。牢笼芳梦不定。多情正要人拘管，无柰绿昏红暝。乘酒兴。携两袖、天风飞上蓬莱顶。阑干独凭。为唤玉笙来，霓裳按舞，和月醉花影。
元	陈基	《题杏花斗鹊》	尔鹊莫逐朝飞雉，双雌争雄俱斗死。尔鹊莫逐营巢燕，吴宫失火难相见。饮啄不离碧山阿，栖止还依嘉树柯。王孙纵有黄金弹，红杏花间奈尔何。
宋	释原妙	《偈颂六十七首》	工夫不到不方圆，宽著程途急著鞭。但得此心常不昧，从教沧海变桑田。
元	周砥	《登西冈望龙池诸峰赠马二山人》	登临不陟险，缓步情始畅。振衣西冈头，矫首一长望。朝阳匿光彩，宿雾犹隐嶂。山灵忽不斳，连峰汹波浪。何许芙蓉青，龙池半天上。铜官从中起，磅礴气愈壮。回风过林莽，草木皆振荡。青锦十万缯，钿车五千两。山人地志熟，指顾名所向。穷历吾岂能，高情倚疏放。平生烟霞志，配此丘壑尚。思欲逃喧卑，结茅计非旷。缘知兵革后，已恐淳朴丧。萧条采芝意，临流重惆怅。
元	侯善渊	《南柯子》	不晓身中宝，宁知物外篇。不通真教乱狂颠。指望蓬莱，仰卧摸青天。欲识铅中汞，须知汞里铅。两般颠倒自如然。放出灵飞，空外舞胎仙。
元	丘处机	《月中仙 景金本作山居》	侧磬悬钟，慕巢由隐沦、活计萧索。天然耿介，爱一身孤僻，逍遥云壑。利名千种事，我心上、何曾挂着。幸遇清平世，诸军宴安，刀剑罢挥霍。民歌两穗之丰，教门兴我忘，三岛之约。来宾去友，递日常谷，骖鸾骑鹤。洞前无限景，异花秀、香风喷薄。更谢源众，分餐助余长啸乐。
元	王吉昌	《永遇乐》	机括独行，犹然形累，庄严神正。诸漏牢封，万缘齐剪，豁达开心镜。禅关打破，壶春深入，万象拱环七政。天河转、月窟光飞，低衬碧霄相映。纯阳束体，瑞云高卧，轻清拂面风劲。欢乐无涯，变通难约，时复狂歌咏。笙簧缭绕，雷霆鼓润，做弄木童馀庆。冥冥证、一点圆空，至清至。
元	韩奕	《白云泉煮茶》	白云在天不作雨，石罅出泉如五乳。追寻能自远师来，题咏初因白公语。山中知味有高禅，采得新芽社雨前。欲试点茶三昧手，上山亲汲云间泉。物品由来贵同性，骨清肉腻味方永。客来如解吃茶去，何但令人尘梦醒。
元	王处一	《踏云行 赠文登王志明》	个个修真，人人办道。玄机妙理须寻讨。时时常宝瓶香，朝朝每把心田扫。步步清凉，神光覆罩。十方贤圣加恩报。紫霞堆里玉容光，长春。
元	王冕	《寄李子粲》	白头自笑潜夫拙，却忆风流李谪仙。对客每言齐物论，移家只有广文毡。赤鸡白狗看儿戏，绿水青山作画传。慷慨不愁春色老，笑看花雨落平田。
元	张可久	《凭栏人》	小玉栏杆月半掐，嫩绿池塘春几家。鸟啼芳树丫，燕衔黄柳花。
元	杨维桢	《览古四十二首 其十九》	孔公荐一鹗，义烈争秋霜。矢心报知己，讨贼尊天王。渔阳操英愤，夫岂病悖狂？营门三尺棁，杀气披欃枪。
元	顾阿瑛	《水调歌头 天香词》	金粟缀仙树，玉露浣人愁。谁道买花载酒，不似少年游。最是宫黄一点，散下天香万斛，来自广寒秋。蝴蝶逐人去，双立凤钗头。向尊前，风满袖，月盈钩。缥缈羽衣天上，遗响遏云流。二十五声秋点，三十六宫夜月，横笛按伊州。同蹑彩鸾背，飞过小红楼。
元	张翥	《扫花游 落红》	洗春雨急，碎万点胭脂，荡空无影。馆娃骨冷。怅香销麝土，泪殷玉井。莫怨东风，自古佳人薄命。掩鸾镜。纵补得茜瘢，妆坏难整。芳事谁管领。但蜜腻蜂房，藓斑鸳径。一帘画永。绿阴阴尚有，绛趺痕凝。彩笔招魂，已是繁华梦醒。伫芳景。换西湖、锦云千顷。
明	王九思	《夏日楼居漫兴（二首）》	一榻高楼上，萧然野兴存。雀暄邻树晚，雨暗寺钟昏。问字儿能读，耽诗客共论。吾生真可乐，俯仰任乾坤。
元	王哲	《采桑子》	凡人若会通三耀，便结良缘。搜见真玄。方信虚空出大仙。金丹一粒无为漏，得恁精妍。明莹光圆。万道霞光簇上天。
元	王哲	《捣练子》	水兼火，坎和离。两般消息怎生知。哩，哩。休烧练，莫修持。元来只是这些儿。哩，哩。
元	王冕	《遣兴 其二》	种禾莫存莠，种树莫引萝。引萝苦其树，存莠伤其禾。营营百年内，变灭成几何？结交苟不择，中道生怨窝。可信一寸水，能起万丈波。
元	牧常晁	《西江月》	释氏禅经律论，儒家传记诗书。老君三六部真符。止论一心两字。了得一明心地，诸余土苴何须。忘形忘气总归虚。到此实非譬喻。
元	侯善渊	《长思仙》	这头起，那头行。面门出入任纵横。现天光，一点星。真实相，本无形。无形之体自然明。现寥阳，入大成。
元	元好问	《鹧鸪天 与钦叔京甫市饮》	楼上歌呼倒接。楼前分手却相携。雨前雨后花枝减，州北州南酒价低。怜木雁，笑醯鸡。鹤长凫短几时齐。醒来门外三竿日，卧听春泥过马。
元	王处一	《望蓬莱 示门人》	修真子，物外细搜求。既得出家须惜福，各增功行度春秋。诸事一齐休。持内照，心月按云头。二物冲融成大药，三关流转旋添抽。元海把根。
元	许有壬	《水调歌头 即席赠河南廉使高辛甫》	徒阳记同署，三十四年过。朝台暮省踪迹，赢得鬓双皤。相别又逾一纪，百岁都能几见，尘事日蹉跎。今夕复何夕，旌节照山阿。笑年来，洹水上，试渔蓑。迂疏久厌城市，其柰故人何。浩荡云山烟水，寥落晨星霜木，如子已无多。邂逅一尊酒，忍负醉时歌。
元	张可久	《少年游 别情》	帕罗残粉啼痕。远岫湿寒云。枫叶寒江，芦花夜雪，孤雁怕离群。归来独对银坐，锦被待谁温。歌谱羞拈，舞衣闲挂，何处不思君。
元	杨维桢	《杀虎行》	夫从军，妾从夫，梦魂犹痛刀箭瘢，况乃全躯饲豺虎。拔刀誓天天为怒，眼中於菟小于鼠。血号虎鬼冤魂语，精光夜贯新阡土。可怜三世不复仇，泰山之妇何足数。
元	马钰	《望蓬莱 道友修庵》	丘与马，入道绝贪求。欲报师恩常念念，三年守服岂能休。何处好藏头。旧居址，深谢许同修。但愿我公同我志，同心同德做同流。同步访瀛。
元	梁寅	《次韵酬黎以德》	银河斜界树参天，为忆幽人思渺然。亥市尘嚣迂竹径，午桥烟雨榜溪船。明灯散帙栖鸦后，倚杖看山去鸟边。但得文章攀屈宋，何须重赋远游篇。
元	王恽	《鹧鸪引 寿李靖伯母》	香静堂萱燕处温。一家柔被乡邻。三牲奉养真纯孝，八十康宁是福人。菊晚，岭梅春。丰容林下旧精神。婺光不动云衢烂，供佛床头景气。
元	王恽	《凤凰台上忆吹箫箫 赠乔媪张氏 以上强村丛书》	碧凤翘寒，玉宵宫晚，云窗误读黄庭。恨凌波罗袜，洛浦尘生。往事风流云散，但翠衾、冷落余馨。人何在，淡妆缟袂，幽树柴荆。相逢一尊芳酒，对夜色疏星，歌云停。记水南佳丽，姚魏池亭。梦绕芙蓉城阙，归驭稳、缑岭风清。桃花晚，等闲休负瑶英。
元	王处一	《满庭芳 赞丹阳公》	久宦东牟，清门高广，自然别有行藏。吕真遗训，一指遇重阳。拂袖西秦顺化，真功就、复返吾乡。朝元去，回颜换质，处处显嘉祥。昌阳留异迹，普天设教，劝心香。得灵源开悟，独处清凉。宝鼎丹成九转，明颠倒、返照回光。同成道，称扬盛德，呈上满庭芳。
元	马钰	《踏云行》	遍室清凉，满堂功德。四方八表无遮塞。灵光万道出昆仑，人前岂敢夸仙格。缄口无言，灰心有则。姓名已录华胥国。逍遥自在看长安，金花。
元	丁鹤年	《自咏十律》	腐儒避地海东偏，凤历颁春下九天。再拜帝尧新正朔，永怀神禹旧山川。庙堂久托君臣契，藩阃兼操将相权。只在忠良勤翊戴，万方行睹至元年。
元	倪瓒	《八月廿三日芙容花下留南宫岳山人饮明日岳山》	芙容著花已烂熳，浊酒弹琴聊少停。数声别鹄隔江渚，一醉秋天空玉瓶。况当宾客欲行迈，忍使风雨即飘零。攀条掇英重惆怅，但愿花开长不醒。
元	冯尊师	《苏武慢》	运气吞霞，乘风饮露，须列五云为则。南山赤凤，北海乌龟，坚志用心求得。铅汞相迎，造化炉中，烹就一丸端的。这阴阳、神用虚无，长养浩然消息。玄关悟、到此方知，盲聋耳目，得遇至人开剔。用符妙道，默运玄机，琼液转流增益。云水清闲，太虚空寂，寥廓本无踪迹。这金丹一诀，平生疑难，涣然冰释。
元	元好问	《游黄华山》	黄华水帘天下绝，我初闻之雪溪翁。丹霞翠壁高欢宫，银河下濯青芙蓉。昨朝一游亦偶尔，更觉摹写难为功。是时气节已三月，山木赤立无春容。湍声汹汹转绝壑，雪气凛凛随阴风。悬流千丈忽当眼，芥蒂一洗平生胸。雷公怒激散飞雹，日脚倒射垂长虹。骊珠百斛供一泻，海藏翻倒愁龙公。轻明圆转不相碍，变见融结谁为雄？归来心魄为动荡，晓梦月落春山空。手中仙人九节杖，每恨胜景不得穷。携壶重来岩下宿，道人已约山樱红。
元	杨维桢	《送赵季文都水书吏考满诗》	勾吴水为国，桑田水相争。水大连陂湖，水小吞泖泾。高庐或凡垫，下土孰容耕？吴荫罹患久，都水置司平。治水亦多术，害利始兴。侃侃赵公子，为吏有能声。弃流截高岸，芜塞开通塍。都府资治画，课最上农乡。迁官到州县，穑事语田更。推此泽物志，圣化相流行。
元	杨维桢	《卖盐妇》	卖盐妇，百结青裙走风雨。雨花洒盐盐作卤，背负空筐泪如缕。三日破铛无粟煮，老姑饥寒更愁苦。道旁行人因问之，试泪吞声为君语：妾身家本住山东，夫家名在兵籍中。荷戈崎岖戍闽越，妾亦更里来相从。年来海上风尘起，楼船百战秋涛里。良人贾勇身先死，白骨谁知填海水。前年大儿征饶州，饶州未复军尚留。去年小儿攻高邮，可怜血作淮河流。中原音讯绝，官仓不开口。粮缺空营木落烟火稀，夜雨残灯泣呜咽。东邻西舍夫不归，今年嫁作商人妻。绣罗裁衣春日低，落花飞絮愁深闺。妾心如水甘贫贱，辛苦卖盐终不怨。得钱籴米供老姑，泉下无惭见夫面。君不见绣衣使者浙河东，采诗正欲观民风。莫弃吾依卖盐妇，归朝先奏明光宫。
元	马钰	《苏幕遮》	遇风仙，心开悟。人我心无，无爱无憎妒。一切女男同父母。三教门人，尽是予师父。好清闲，喜歌舞。昼乞残馀，夜宿悲田所。上下中丹常密护。九转功成，蓬岛通云路。
元	许有壬	《点绛唇 次吕叔泰韵》	云海茫茫，何人寻得春归处。年年迟暮。不逐春归去。何日真归，历历江湖路。舟横渡。青山无数。醉吸荷心露。
元	王恽	《三奠子 登河中迎煦楼故址，即唐崔徽白楼也》	壮河山表里，百二喉襟。形胜地，古犹今。风云全晋在，草木故都深。淡长空，孤鸟没，总消沉。东山高卧，梁甫长吟。人未老，鬓毛侵。平生多古意，落日更登临。倚危阑，穷远目，恐伤心。
元	谭处端	《捣练子》	浮华事，梦南柯。流年电亲下轮坡。哩，哩。早脱离，出漩涡。两轮日月疾如梭。哩，哩。
元	王冕	《舟中杂纪 其四》	泊舟枯柳下，狭港喜无风。水气团烟暝，岚光带雨浓。竹阴秋转冷，渔火夜深红。忆在山阳县，吟情与此同。
元	马钰	《玩丹砂 因观无为庵记忆胡子金》	霞友中条胡子金。金波玉滟涤胸襟。襟襟云水到如今。今看无为庵妙记，记中字字灿予衿。衿托光彩怎生禁。
元	马钰	《十报恩 宁海长春庵主姜公，同众道友怜予行》	就福山来投，故作是词以报焉青牛白鹿与黄羊。稳驾云舆昼夜忙。运载乾坤常会合，推般日月永交光。法轮乡投玄窟，云辂玎铛入道场。九转功夫如省悟，自然得继马丹。
元	王恽	《玉楼春》	冬至夜侍祭阴消阳长从今数。除客归来闻好语。月明满地紫烟生，暖人剌文添绣缕。冷风肃肃生庭户。桂酒光清摇燕俎。今冬记我致时，爆。
元	赵秉文	《渔歌子 滏水集三》	白头波上白头人。黄叶渡西黄叶村。山几朵，酒盈尊。落日西风送到。
元	杨维桢	《上张太尉》	上公柱国开藩府，露布朝驰拜冕旒。八阵风云闻羽扇，百年江汉见轻裘。鲸吹海雨来京口，雁带边声下石头。珍重晋公经济手，中兴天子复神州。
元	马钰	《十报恩 述怀》	利名场上没萦牵。人我丛中绝焰烟。举意游山山岭上，兴心乐水水云边。往来飘逸孤如鹤，去住安闲静似蝉。据此逍遥能有几，从教人道活神。
元	侯善渊	《踏莎行》	养气全神，至精坚固。琅函浊质奚能悟。心珠跃入太虚中，玉婴神变通玄户。赶退金乌，趁回玉兔。凝阳点化升仙去。清音香送别瑶台，真人。
元	李仕兴	《抵楚门》	楚门山色散烟霞，人到江南识永加。半垄石田多种麦，一冬园树尚开花。海天日暖鱼堪钓，潮浦船回酒可赊。傍水人家无十室，九凭舟楫作生涯。
元	王恽	《满江红 寿康平章用臣》	柱石中朝，人道是、汉家真相。试看取、凤池高步，佩声清音。世祖功臣三十六，第动合在云台上。欲暂分、霖雨霈秦川，从时望。睿思远，谁能。空健倒，骊驹唱。抚一方何似，际天寅亮。肘后不知金印重，玉堂正要吾军张。向五云深处望三台，光千丈。
元	马钰	《苏幕遮 到莱州，复归宁海辞坟》	此回来，缘甚故。不谓营生，不为儿和女。不谓荣华夸五裤。思忆劬劳，特地辞坟墓。奠酒时，开地府。九祖生天，共结神仙侣。非是修行难救度。何必三牲，祭祀千千数。
元	杨维桢	《隐君宅》	隐君宅中区，心游入天境。酌空引窊石，汲深出寒井。檐花度吹香，池叶漏天影。隐几鸣虚琴，悠然有真省。
元	杨维桢	《小游仙（八首）》	金鹅蕊生瑶水阴，锦驼鸟鸣珠树林。上皇敕赐龙色酒，天乐五云流玉音。
元	揭傒斯	《自盱之临川早发》	扁舟催早发，隔浦遥相语。鱼色暗连山，江波乱飞雾。初辞梁安峡，稍见石门树。杳杳一声钟，如朝复如暮。
元	王冕	《愁重》	慷慨添余思，交游忆可人。时危还有虑，愁重不知春。海国迷归棹，关山拥战尘。黄公何所见？终不事嬴秦。
宋	孙景文	《尧庙》	帝庙乘山势，巍巍古柏中。治虽为日远，仁尚与天同。堂陛严遗像，川原隐旧风。时时有灵异，此语出田翁。
元	胡祗＊	《水调歌头 宴乐》	呜咽洞箫里，皓齿歌声。同声同气相应，双凤一时鸣。春书沉香火底，凉月碧桃花下，握手共谁听。有酒且勿醉，细倩玉纤倾。白髭，缘底事，为愁生。尊前怨思儿女，向我诉衷情。东第贵官鼓吹，北里市尘筝笛，适意各忻荣。老耳未聋聩，日日饮升平。
元	王恽	《水龙吟》	日边俪景同翻，千年高际风云会。堂堂大节，中流砥柱，狂澜横制。黄阁归来，英姿飒爽，故家房魏。甚是中却有，东山雅量，经纶尽，金华事。总道丹心为国，要春满、人间桃李。诗坛风月，清时钟鼓，不妨游戏。一点台星，五云萦绕，凤池佳气。为相君满泛，金盘仙露，枕秋蟾醉。
元	许有壬	《南乡子》	健笔挽银河。公直銮坡我谏坡。只好老来供一笑，呵呵。喜怒从人愧国皤。花月共婆娑。劝饮随君学邵酡。松菊有盟休冷落，哦歌。我辈同年。
元	丘处机	《望海潮 学道》	神仙风范，长生门户，从来道德为基。馀外万般，留心一念，颠狂造作皆非。真教示开迷。自上古轩辕，龙驾齐飞。代代相传授，至今日，尽归依。虚无千圣同规。盖摧残嗜欲，剖判天机。贪利喻信雠，观身似梦，婪耽不整容仪。恬素返希夷，任垢面蓬头，纸袄麻衣。行满都抛却，泛寥廓，步云霓。
元	马钰	《瑞鹧鸪 寄华清道众》	环墙围合洞中天。瑞气祥光愈接连。白鹿怀中常稳坐，青牛背上得闲眠。骊山不到经三载，华岳相违近四年。霞友云朋应怪我，争知此处结金。
元	王逢	《同谊书记游查山留题净无染西南林壑》	地涌丛林小翠屏，海吞孤嶂半螺青。岩扉老衲忘人我，石甃神丹护甲丁。吴甸土寒黄耳魄，秦山草歇白蛇腥。放歌适在风埃表，幢节浮空若下听。
元	周权	《青杏儿》	两鬓点霜花，汉南柳、心事蹉跎。幼舆只合居岩谷，绳床近竹，柴门临水，任我婆娑。诗老日相过。爱苍苔、屐齿新蹉。生涯点检无多子，东篱种菊，南山种豆，醉后高歌。
元	杨维桢	《送贡侍郎和籴还朝兼柬李治书同年（二首）》	吏部论思冠六曹，采言还后采时髦。不才何用麒麟揎，奇略须收虎豹韬。无奈关梁长扰扰，可堪州县正嗷嗷。乌台若见同袍李，为说扬雄老赋骚。
元	李道纯	《水调歌头 赠刘居士》	在俗心不俗，尘里不沾尘。处身中正，何妨闹市与山林。践履不偏不易，日用无争无执，只此是全真。方寸莫教昧，便是上乘人。采元精，炼元气，复元神。三元合一，自然鼎内大丹凝。更把玄风鼓动，天外迷云消散，慧月朗然明。叩我第一义，江上数峰青。
元	王冕	《曲江春望图》	高堂忽见芙蓉苑，恰似两京全盛时。翠幕高张公子燕，锦衣齐集内官仪。楼台影出青天近，弦管声回白日迟。花萼相辉银榜丽，水光山色绿差差。
元	王旭	《临江仙》	梦里还家喧笑语，觉来春色他乡。潇潇风雨入离肠。有诗还洒壁，无酒不传觞。试问凌烟辛苦地，争如畎亩南阳。谁教山鬼伯龙旁。人间无限事，歌罢倚绳床。
元	姚燧	《木兰花慢 清明上已同日，亦吾生少遇，?》	畅光风袅袅，转幽蕙，泛崇兰。最上已清明，相期一日，百岁逢难。秋千自儿女事，快邻翁、覆手羽觞乾。莫道韶华一月，从今已属春残。故人回首隔长安。轮值下金銮。对赐火新烟，应思?禊，何地江干。依然齿牙牢在，并年时、花似露中看。独赖中书未老，言时发尚冲冠。
元	张可久	《人月圆 松江遇雪（原作开吴淞江遇雪，从太》	一冬不见梅花面，天意可怜人。晓来如画，残枝缀粉，老树生春。山僧高卧，松炉细火，茅屋衡门。冻河堤上，玉龙战倒，百万残鳞。
元	谢应芳	《点绛唇》	老眼犹明，着书未了余生债。客来休怪。淡饭黄斋菜。踏雪观梅，清兴依然在。南门外。夜来寻载。扶醉驮驴背。
元	王丹桂	《心月照云溪 本名蓦山溪  山居述怀》	既抛火院，尘事难拘检。物外乐逍遥，总疏远、征徭赋敛。粗衣淡饭，据分且随缘，青峰畔，白云中，独把清闲占。茅庐一厦，相称平生愿。里面但容身，也不在、浮华妆点。锁窗寂静，恣意任高眠，红日上，两三竿，犹自柴门掩。
元	姚燧	《满江红》	袅袅东风，碧湘左畔群山囿。海棠无语不成蹊，桃李羞牛后。生脸朱唇晕酒。问坡仙、肝肠锦绣。未容花睡，银烛高烧，何如晴昼。十事之中，不随人意长居九。结贻憔悴笑灵均，兰盈襟袖。今代巫阳恐有。剑南呼、樵人画手。向青轩底，貌取妖妍，为司花寿。
元	李真人	《菩萨蛮》	还丹秘诀将何作。因师口授亲糟粕。未悟莫施为。前程路。寻文终不的。义在文中出。文义纵惺惺。抟量早晚成。
元	赵孟＊	《万年欢 应制》	阊阖初开。正苍苍曙色，天上春回。绛帻鸡人时报，禁漏频催。九奏钧天帝乐，御香惹、千官环佩。鸣鞘静，嵩岳三呼，万岁声震如雷。殊方异域尽来。满彤庭贡珍，皇化无外。日绕龙颜，云近绛阙蓬莱。四海欢欣鼓舞，圣德过、唐虞三代。年年宴，王母瑶池，紫霞长进琼杯。
元	王逢	《题留侯小像》	汉高三尺剑，子房三寸舌。刚柔两相济，秦降楚随灭。君不见乾坤狡兔飞鸟秋，脱使子房无世仇，箕栖颍饮死即。休。
元	王哲	《渔家傲 付京兆杜先生》	陕高名身姓杜。金间隔从来作。寿年方七十五。能住。人百岁超尘虑。净归清明又著。常认得梨花数。行已知藏洞府。仙簿。功元入蓬莱路。
元	胡祗＊	《木兰花慢 题倪都运南塘莲社庐山社兰亭会后》	知前代尊俎风流，犹为人永永景慕。其于善行名言，丰功懋烈，谁得而废之。去岁夏，仆忝与宾末，仅赘一阕，庶几异日，得附南塘莲社之故事云倚西风闲坐，谈清影，玉亭亭。问幽苦芳心，何时解语，脉脉盈盈。秋香欲无还有，似自怜、不嫁惜娉娉。好在芙蓉城阙，梦回罗袜尘生。多情争似总无情。残照又西倾。怕去去兰舟，露凉烟冷，月落参横。沙雁也能留客，倩溪光、相照晚妆明。缓按梁州丝竹，听番白新声。
元	马祖常	《送华山隐之宗阳宫》	江阁鱼龙近，山房雾雨多。地清天不暑，池曲水无波。笋箨迎书带，樱桃送锦窠。呦呦呼伴鹿，唼唼换经鹅。养素行编屦，乘闲坐织蓑。几篇餐玉法，一帙醮星科。香灺沉银叶，衣裾佩紫荷。丹光留海月，绛景出松萝。醉忆泉浮乳，幽怜石烂柯。神君攀绿桂，天女踏青莎。邀客登山顶，寻真入涧阿。洞箫吹道曲，云纸写鱼歌。予发今如此，君心可奈何？高谈见明月，为我问娑罗。
元	马钰	《无梦令》	志在环墙养拙。是是非非不说。终日似憨痴，逗引个中欢悦。欢悦。欢悦。便是山侗活业。
元	李真人	《望江南》	丹砂道，学者亦如麻。不识铅中含白虎，竞烧粪秽觅金华。争得跨云。
元	谢应芳	《题杜拾遗像》	国破家何在，穷途更莫年。七歌同谷里，再拜杜鹃前。胡羯长安满，骑驴短褐穿。画图憔悴色，犹足见忧天。
元	侯善渊	《长思仙》	勿行功。免劳神。清静无为认本真。和光不染尘。外其身。自然人。闲向天边玩日轮。云游玉洞春。
元	许有壬	《临江仙 黎江万梅方吐，而予来沙，风雪十日》	十日恶风三尺雪，繁霜又满人间。梅花谁与问平安。玉肌清似削，争柰许多寒。梦绕琅璃江上路，竹篱茅舍青山。莫教芳酒滞归鞍。黄昏无限月，待我倚阑干。
元	侯善渊	《益寿美金花》	适来相见。唬我魂飞心胆颤。休觅休寻。相遇相逢没善心。告伊休拜。恐怕贫儿思旧债。各自回头。稍有违心作马牛。
元	王结	《蝶恋花 雨中客至》	久客幽燕怀故里。野鹤孤云，笑我京尘底。郑重佳宾劳玉趾。清谈娓娓消愁思。细雨斜风聊尔耳。病怯轻寒，莫卷疏帘起。燕燕于飞应有喜。
元	张宪	《将进酒》	酒如渑，肉如陵。赵妇鼓宝瑟，秦妻弹银筝，歌儿舞女列满庭。珊瑚案，玻璃罂，紫丝步帐金雀屏。客人在门主出迎，莲花玉杯双手擎。主人劝客客勿停，十围画烛夜继明。但愿千日醉，不愿一日醒，世间宠辱何足惊。珠万斛，金千籝。来日大难君须行，胡不饮此长命觯君不见刘伯伦王无功，醉乡深处了平生。英雄万冢瘗黄土，惟有二子全其名。
元	景覃	《凤栖梧 以上三首见中州乐府》	百岁中分，流年过半，尘劳系人无尽。桑柘周围，菅茅低架，且喜水亲山近。倦飞高鸟，算也有、闲枝栖稳。纸帐绸衾，日高睡起，懒梳蓬鬓。闲阶土花碧润。缓芒鞋、恐伤蜗蚓。倒掩衡门，空解草玄谁信。俗驾轻云易散，赖独有莲峰破孤闷。世事悠悠，从教莫问。
元	侯善渊	《减字木兰花》	淫声美色。底死谩生难弃舍。艳态娇妻。儿女恩情总送伊。除情去欲。惜气存神如珠玉。一点精金。失了难为复再寻。
元	马钰	《满庭芳 赠小胡村李姑》	姑姑修炼，听予重告。先要断除烦恼。擒捉心猿意马，休使返倒。如同男儿决裂，莫踌躇、更休草草。速下手，仗十分苦志，免参阎老。万种尘缘一削，得真欢真乐，渐通玄奥。密护无为清静，自然之道。应物真常幽，气神相结成丹宝，功行满，跨祥云，归去三岛。
元	姬翼	《一剪梅》	云水乡中即是家。性躯丘壑，志傲烟霞。清虚已战胜纷华。世事从他，扰扰如麻。客至何妨不点茶。相忘交结，冷淡生涯。坐中无物向人夸。唯有延生，一粒丹砂。
元	长筌子	《满庭芳》	大觉光明，不须外觅，人人各有如来。浮生迷昧，贩骨走千回。凿透灵源法海，禅河涨、风浪崔巍。泥牛吼，威音嘹亮，铁壁起云雷。菩提。无缝塔，林峦掩映，山色分开。任曹溪雪满，漏泄红梅。处处香严法界，休分别、只树蒿莱。真消息，孤峰顶上，石女绣莓苔。
元	姚燧	《浪淘沙 送贡应奉仲章归观宣城》	明月万家。蟋蟀哀音。何人不起故园心。一语最难留断袖，说观云林。回首玉堂深。谁纶音。都门无酒与君斟。只赋祈招当赠别，如玉如。
元	王逢	《朱家奴阮辞》	淮阴三月花开枳，使君死作殊方鬼。眼看骨肉不敢收，奉虏称奴听颐指。经辽涉海三岁久，以蝗为鹥麦为酒。爨骸咬骨何足论，亲见徐山堕天狗。今年始得间道归，城郭良是人民非。主家日给太仓粟，残生犹著使君衣。揽衣拭泪使君室，凉月萧萧风瑟瑟。回头还语玉雪孤，勿辞贫贱善保躯。瞻屋未辨雄雌乌。
元	周砥	《绝句五首》	操弧力不任，弹琴知者稀。白驹空谷里，吾道此焉依。
元	陆仁	《柳塘春》	晴雪散河堤，春云晚复迷。鲤鱼跳藻叶，燕子拂兰荑。
元	方行	《闲居》	弦管春深绕画楼，微风吹动玉帘钩。倡条冶叶俱无恙，相伴丁香结暮愁。
元	王丹桂	《姹莺娇 赠油面王广道》	广道王三，天赋精诚艺。将油面、和调运制。应物番番，但做造由心意。依理。锻炼在、长生炉内。按候知时，拈出真奇异。光明灿、馨香馥鼻。试与尝来，又别是、甘甜味。妙矣。堪献入、仙家筵会。
元	刘秉忠	《江月晃重山》	芳草洲前道路，夕阳楼上阑干。碧云何处望归鞍。从军客，耽乐不思还。洞里仙人种玉，江边楚客滋兰。鸳鸯沙寒。菱花镜，不柰鬓毛。
元	刘处玄	《蓦山溪》	王徐道友，今日重相别。甚日再相逢，到来岁、新秋重歇。一年一到，百载几番来，且暂坐，意休忙，乌兔生还灭。人间宠辱，辱似圆光缺。少喜虑多忧，想憎爱、是非慵说。天元将尽，奉劝速修真，游洞府，隐松峰，无事看庄列。
元	李真人	《菩萨蛮》	还丹龙虎将何作。北方玄武南朱雀。朱雀变为龙。元宫养大虫。大虫食草木。龙爱吞金玉。交战向沧溟。俱伤血满形。
元	揭傒斯	《送詹尊师归庐山》	香炉峰色紫生烟，一入京华路杳然。云碓秋闲舂药水，雨犁春卧种芝田。书凭海鹤来时寄，剑自潭蚊去后悬。忽报归期惊倦客，独淹微禄负中年。
金	元好问	《论诗三十首》	眼处心生句自神，暗中摸索总非真。画图临出秦川景，亲到长安有几人？
清	胡天游	《晓行》	梦阑莺唤穆陵西，驿吏催时雨拂衣。行客落花心事别，无端俱趁晓风飞。
元	元好问	《折丹桂》	秋风秋露清秋节。秋雨过，秋香初发。二仙生日好秋天，气节与、秋霜争裂。秋宵开宴群仙列。秋娘唱、秋云低遏。寿杯双劝祝千秋，镇长似。
元	邵亨贞	《东风第一枝 春来兼旬，寒气不减。旧腊正月》	南金偶道及前作，欠然命笔次韵，故又口占为谢乱雨敲窗，深镫晕壁，孤屏相对吟影。醉余梦蝶难寻，起来睡鸳较冷。东风急处，又卷得残云催暝。柰暗愁、忽到梅边，夜半粉香熏醒。门正掩、暮帘仨静。花未闹，小军预整。斗茶尚忆分曹，赋诗更联古鼎。春衫慵试，怕误了金鞍相并。待小桃、开满前溪，且踏武陵渔艇。
元	姚燧	《阳春曲》	笔头风月时时过，眼底儿曹渐渐多。有人问我事如何？人海阔，无日不风波。
元	丁鹤年	《病衰》	病骨秋增痛，衰容日减华。脸霞怜竹叶，鬓雪妒菱花。往事嗟何及，归程望转赊。少年歌舞地，此日属谁家。
元	杨维桢	《小蓬莱（赵子昂篆颜）》	西湖仙人莲叶舟，又见石山移海流。老龙卷水青天去，小朵莲峰共上游。
宋	释原妙	《颂古三十一首》	佛手驴脚与生缘，鬼面人头有许般。云散碧天孤月朗，澄潭彻底影团团。
元	王冕	《红梅 其六》	白日迟迟照窗户，深院不知春几许？紫箫声转香风回，隔帘踏动燕脂雨。
元	丘处机	《望蓬莱 鸣鹤馀音卷之一》	听咨告，小事要君知。万事苦求终害己，得便宜处落便宜。伶俐不如痴。真休炼，心外莫行持。只具眼前为见在，自然烦恼不相随。步步入无。
元	杨维桢	《览古四十二首 其十一》	郭解本大侠，睚眦杀人威。当其出邑屋，独不杀倨夷。属吏脱践吏，卒感肉袒来。此事实近道，可以侠少之。
元	王丹桂	《喜迁莺 赠康德机》	宿缘深重。早省悟浮生，都如一梦。壮志回头，专心入道，尘事豁然驱屏。要脱死生轮转，认取元来本柄。甚为准。待与君说破，些儿捷径。日用。持清静。积累内功，外行心平等。次泯贪嗔调和神气，休放马猿驰骋。万里黑云消散，一点灵明光莹。仙路稳。这回须免了，改头换影。
元	杨维桢	《铜将军》	铜将军，无目视有准，无耳听有神。高纱红帽铁篙子，南来开府称藩臣。兵强国富结四邻，上禀正朔天王尊。阿弟住国秉国钧，僣逼大兄称孤君。案前火势十妖嬖，后宫春艳千花嫔。水犀万弩填震泽，河丁万钟输茅津，神愁鬼愤哭万民。铜将军，天假手，疾雷一击粉碎千金身。斩妖蔓，拔祸根，烈火三日烧碧云。铁篙子，面缚西向为吴宾。
元	姬翼	《西江月》	不在拳头指上，何劳眼尾眉尖。本来一点要安恬。点缀丝毫即玷。莫蒲团竹椅，休躯象轴牙笺。此心冥处贯洪纤。妙用头头有验。
元	尹志平	《虞美人 劝世》	迩来似觉精神涌。识破人间梦。皆因恬淡乐清和。与物无私，光照遍山河。如今普劝修真众。莫待空无用。一朝归去恨身卑。悔不当时，勤苦。
元	朱希晦	《感怀》	自叹颓然一老翁，十年奔走鬓飞蓬。中原虎斗干戈满，四海人忧杼轴空。葛亮平生恢复计，汾阳材略中兴功。何当远望舂陵郭，佳气朝来正郁葱。
元	马钰	《清心镜》	遇冤雠，当和解。酒色气财，永除永戒。行大道、剪截万缘，便略无挂碍。莫欺心，休捏怪。认取真常，逍遥自在。处无为、心起悲心，这功。
元	刘因	《菩萨蛮 湖上即事》	楼前曲浪归桡急。楼中细雨春风泾。终日倚危阑。故人湖上山。高情浑似旧。只在东风瘦。薄晚去来休。装成一段愁。
元	杨维桢	《赤堇篇》	吴钩父悖子，楚耶臣逆君。曷比赤堇精，新铸双龙文。作世无价宝，三卿无足论。倚天落旄头，仰日裂飞云。一怒安天下，持以奉至尊。
元	丘处机	《贺圣朝 静夜》	夕阳沉后，陇收残照，柏锁寒烟。向南溪独坐，顺风长听，一派鸣泉。迢迢永夜，事忘闲性，琴弄无弦。待云中、青鸟降祥时，证陆地神仙。
元	张翥	《风入松 广陵元夜，病中有感》	东风巷陌暮寒骄。灯火闹河桥。胜游忆遍钱塘夜，青鸾远、信断难招。蕙草情随雪尽，梨花梦与云销。客怀先自病无聊。绿酒负金蕉。下帷独拥香篝睡，春城外、玉漏声遥。可惜满阶明月，更无人为吹箫。
元	姬翼	《武陵春》	断鼻芒鞋秋后扇，不是背时行。侧卧香炉没底铛。着甚更峥嵘。此物只宜闲处顿，相见各无情。莫怪凄然冷似冰。安稳过平生。
元	张翥	《摸鱼儿 春日西湖泛舟》	涨西湖、半篙新雨，麴尘波外风软。兰舟同上鸳鸯浦，天气嫩寒轻暖。帘半卷。度一缕、歌云不碍桃花扇。莺娇燕婉。任狂客无肠，王孙有恨，莫放酒杯浅。垂杨岸，何处红亭翠馆。如今游兴全懒。山容水态依然好，惟有绮罗云散。君不见。歌舞地、青芜满目成秋苑。斜阳又晚。正落絮飞花，将春欲去，目送水天远。
元	马钰	《苏幕遮 鸣鹤馀音卷四之》	中丹田，多玄妙。聚宝池中，五色霞光照。姹女婴儿尽欢笑。炼就金丹，价值千千兆。服一粒，馨香妙。换骨抽胎，万病消除了。返老还童年又少。快乐逍遥，倚定岩溪晓。
元	谭处端	《忆王孙》	心中无事气神和。不觉欣欣言语多。剑用道钢磨更磨。害风哥。割了。
元	王哲	《苏幕遮 赠京兆王小六郎》	这仁人，忒伶俐。问我修行，便出非常意。怎奈时间家事累。更有一般，妻子应难弃。劝明公，休出离。日名香，谨把三光贵。万事心怀方便起。岁举时臻，也到云霞里。
宋	宋思远	《定光南安岩》	石耸虚岩接太虚，百千年称定光居。未知天上何方有，应是人间别地无。香风影里迎新魄，梵呗声中见落晖。自恨劳生名利役，不能来此共忘机。
元	李齐贤	《巫山一段云 山市晴岚》	海气蒸秋热，山容媚晓晴。森森万树立无声。空翠袭人清。镜里双蛾敛，机中匹练横。隔溪何处鹧鸪鸣。云日翳还明。
宋	释原妙	《偈颂十二首》	有时热哄哄，有时冷冰冰。有时如牵驴入井，有时如顺水张帆。
元	马钰	《满庭芳 和张飞卿殿试韵》	七赴皇都，三经殿试，怎知炼气绵绵。心猿休歇，意马罢强颠。燕处申申快意，仗清净、固住灵源。玄玄处，三光并秀，照耀洞中天。劝君开觉悟，休驰才俊，听取余言。有逍遥妙路，无说无传。决烈一刀两段，绝缘虑、自是通玄。真功就，留侯的裔，继踵作神仙。
元	王冕	《素梅 十五》	罗浮山下雪三尺，白玉堂前春几分。岁晏归来诗思好，东风吹散一溪云。
元	赵可	《凤栖梧 以上十首见中州乐府》	霜树重重青嶂小。高栋飞云，正在霜林杪。九日黄花才过了。一尊聊慰秋容老。翠色有无眉淡扫。身在西山，却爱东山好。流水极天横晚照。
元	侯善渊	《减字木兰花》	深根固蒂。天宝流霞光满济。返照连天。冉冉程程玄又玄。无生无灭。湛湛孤然明皎洁。昕散云寥。点破清虚上九霄。
元	张野	《水龙吟 为何相寿》	中原几许奇才，乾坤一担都担起。人人都让，庙堂师表，吾儒元气。报国丹诚，匡时手段，荐贤心地。这中间妙理，无人知道，公自有，胸中易。眉宇阴功无际。看阶前紫芝丹桂。且休回首，明波春绿，聪山晚翠。盛旦欣逢，寿杯重举，祝公千岁。要年年霖雨，变为醇酎，共苍生醉。
元	王冕	《别友》	吴松江上听春雨，共说乡关动寂寥。满地落花增感慨，故家乔木已萧条。十年旧事浑疑梦，一别离情转觉饶。后夜钱塘望明月，华无奈雪飘飘。
元	王庭筠	《乌夜啼》	淡烟疏雨新秋。不禁愁。记得青帘江上、酒家楼。人不住。花无语。水空流。只有一双樯燕、肯相留。
金	元好问	《论诗三十首》	乱后玄都失故基，看花诗在只堪悲。刘郎也是人间客，枉向东风怨兔葵。
元	王哲	《水云游 原误作黄莺儿，据分梨十化集改 此首》	思算思算。四假凡躯，干甚厮玩。元来是、走骨行毙，更夸张体段。明灵慧性真灿烂。这骨骸须换。害风子、不藉人身，与神仙结伴。
元	王哲	《苏幕遮》	少烦人，稀赴会。我自无恩，莫把他人怪。廉俭温良身自在。莫追陪，免得常躯债。有钱时，人见爱。及至无钱，亲也全疏待。且见世情如此态。察尽人心，暗想除非外。
元	许有壬	《清平乐 避暑神山咏桂》	堂前双桂。云泼交加翠。火老金柔花尚未。且爱清阴满地。秋风一旦花开。天香吹散亭台。却被花神见笑，先生未必能来。
元	元好问	《石州慢》	儿女篮舆，田舍老盆，随意林壑。三重屋上黄茅，赖是秋风留著。旧家年少，也曾东抹西涂，鬓毛争信星星却。岁暮日斜时，尽栖迟零落。如昨。青云飞盖追随，倾动故都城郭。叠鼓凝笳，几处银屏珠箔。梦中身世，只知鸡犬新丰，西园胜赏惊还觉。霜叶晚萧萧，满疏林寒雀。
元	郭翼	《绝句（四首）》	可惜清明雨也晴，好春须看水东亭。桃花如马斑斑色，杨柳藏鸦树树青。
宋	释原妙	《偈颂六十七首》	吃粥了也，洗钵盂去，矢上加尖，一场败露。西峰今日忍俊不禁，却要向鹭鸶腿上割股。
元	王沂	《清平乐 春去》	宿酲初醒。袅袅吟鞭影。蜀道秦川行路永。罗袖残香消尽。清明寒食匆匆。能消几日东风。蝴蝶不知春去，画桥贪趁流红。
元	滕宾	《瑞鹧鸪 赠歌童阿珍 词品五》	分桃断袖绝嫌猜。翠被红兴不乖。洛浦乍阳新燕尔，巫山行雨左风怀。手携襄野便娟合，背抱齐宫婉娈怀。玉树庭前千载曲，隔江唱罢月笼。
元	李孝光	《水调歌头》	坐上且停酒，听我别时歌。人生会面何少，离别一何多。我有两行铁汁，平生不为人泣，但恐也滂沱。劝尔且轰饮，挈脚打琵琶。走儿童，骑竹马，折桃花。沙头日日风雨，犹自鼓频挝。今日玉箫台下，明日天台路上，是处是天涯。鹏搏扶摇稳，我欲趁飞车。
元	王恽	《点绛唇 寿周干臣》	秋气平分，画阑桂树秋香底。良辰美景，弃取花前醉。彭寿添君，白也诗堪拟。高歌起。月波如水。长照金尊里。
元	吴景奎	《洞仙歌 漫兴》	云间倦翼，向林边知倦。回首吾庐梦中见。霜催、吟鬓尘征衫，竟孤负、清夜猿惊鹤怨。绨袍空敝却，岁月无情，赢得当时故人恋。漫索笑，共梅花，弄粉吹香，怕肠断、东风庭院。柰芳草萋萋怨王孙，看江北江南，几回青遍。
元	王恽	《水龙吟 送焦和之赴西夏行省》	当年紫禁烟花，相逢恨不知音早。秋风倦客，一杯情话，为君倾倒。回首燕山，月明庭树，两枝乌绕。正情驰魏阙，空书怪事，心胆堕，伤殷浩。祸福无端倚伏，问古今、几人明了。沧浪渔父，归来惊笑，灵均枯槁。邂逅淇南，岁寒独在，故人襟抱。恨黄尘障尺，西山远目，送斜阳鸟。
元	马钰	《无梦令》	三鼓孤眠内守。重把玄门频扣。唤觉个中人，自是玉关无漏。无漏。无漏。姹女婴儿携手。
元	元好问	《望归吟》	塞云一抹平如截，塞草离离卧榆叶。长城窟深战骨寒，万古牛羊饮冤血。少年锦带佩吴钩，独骑匹马觅封侯。去时只道从军乐，不道关山空白头。北风吹沙杂飞雪，弓弦有声冻欲折。寒衣昨夜洛阳来，肠断空闺捣秋月。年年岁岁望还家，此日归期转未涯。谁与南州问消息，几时重拜李轻车？
元	于立	《水调歌头 玉山名胜集》	微红晕双脸，浑黛写新愁。好似霓裳仙侣，曾向月中游。忆得影娥池上，金粟盈盈满树，风露九天秋。折取一枝去，簪向玉人头。夜如年，天似水，月如钩。只恐芳时暗换，脉脉背人流。莫唱竹西古调，唤醒三生杜牧，遗梦绕扬州。醉跨青鸾去，双阙对琼楼。
元	王吉昌	《老君吟 三千功》	清神夺凤髓，止息收乌血。六阳飞宇宙，五气通关节。云雷风电，击向三天降冰雪。瑶山海峤喷红雾，赫赫如晴，昼性光明彻。两情结。禅天齐物变，意写成欢悦。阳魂全造化，号真功功妙绝。三千数合无圆缺。神超归物外，永离生灭。
元	刘敏中	《清平乐 山行见芍药 山中芍药五月始开，有感》	山寒开晚。开也无人管。风里欹红颜色浅。恨与天涯共远。多时立马彷徨。一枝为挽余香。欲说扬州旧谱，怕渠分外凄凉。
元	王哲	《采桑子 道友问变化（原误作巫山一段云，兹》	堪嗟万物阴阳内，造化因功。休论西东。只在三光秀气中。公如会得疾安脚，便做飘蓬。脱了凡笼。一个真灵入碧空。
元	刘敏中	《清平乐 次前韵》	悠扬酒望。点缀春情状。云气欲酣花气荡。语燕啼莺下上。水边柳阁松庵。遥遥眼力先探。一阵山风雨过，马头日脚烘岚。
元	于立	《口占诗》	江浦雪消杨柳春，槛下新水碧粼粼。嫁得东风最轻薄，吹荡柔条拂著人。
元	刘处玄	《满庭芳 藏头拆字》	寸明，真灵通慧，无挂碍清凉。华混世，人笑似风狂。祖丘刘谭马，消灭、万虑俱忘。猿住，通道德，岂肯外昭彰。分清静妙，婴男姹，云路休忙。虚无造化，汞结铅光。兀腾腾飘逸，贩骨、了无常。袍侣，公甘镇，诗挈满庭芳。
元	袁易	《洞仙歌 去冬无雪，新岁乃稍稍见，正月二十》	与勉夫对坐萧齐，即景漫赋江枫汀树，挂寒云零乱。天阔谁填莫愁满。散玉尘千斛，装柴门，堪笑处、天女多情恨晚。灞桥丝样柳，恰试鹅黄，笛里东风便吹断。莫话剡溪船，乘兴归来，早闲了落梅庭院。爱搀占西园做飞花，又不道春光，
元	杨维桢	《张猩猩胡琴引》	张猩猩，嗜酒复嗜音。春云小宫鹦鹉吟，猩猩帐底轧胡琴。一双银丝紫龙口，泻下骊珠三百斗。划焉火豆爆绝弦，尚觉莺声在杨柳。神弦梦入鬼工秋，湘山摇江江倒流。玉免为尔停月臼，飞鱼为尔跃神舟。西来天官坐栲栳，羌丝啁啁听者恼。张猩一曲独当筵，乞与五花金线袄。春风残丝二十年，江南相见落花天。道人春梦飞胡蝶，手弄金瓢合簧叶。张猩猩，手如雨，面如霞，劝尔更尽双叵罗，白头吴娥年少歌，金刚悲啼尔乐何。
元	刘敏中	《满江红 自述呈知己时有小言》	鸟飞兔走，叹劳生、浮世匆匆如此。眼底风尘今古梦，到了谁非谁是。击短扶长，曲邀横结，为问都能几。悠悠长啸，谩嗟真个男子。数载黄卷青灯，种兰植蕙，颇遂平生喜。冷笑纷纷儿女语，都付春风马耳。美景良辰，亲朋密友，有酒何妨醉。高歌一曲，二三知己知彼。
元	元好问	《临江仙 孟津河山亭同钦叔赋，因寄希颜兄》	试上古城城上望，水光天影相涵。都将形胜入高谈。河山君与我，独恨少髯参。造化戏人儿女剧，狙公暮四朝三。百年都合付薰酣。人家谁有酒，吾与典春衫。
元	赵孟頫	《绝句》	春寒恻恻掩重门，金鸭香残火尚温。燕子不来花又落，一庭风雨自黄昏。
元	元好问	《画堂春》	月娥来自广寒宫。步摇环佩丁东。戏鸾双舞驾天风。云满虚空。一翦玉梅花小，九霞琼醴杯浓。凤箫千载莫匆匆。且醉壶中。
元	许有壬	《太常引》	幽人早起赴池亭。看初日、照娉婷。风盖露珠倾。又胜似、前时雨声。水沉乡里，锦云深处，双桧插天青。一叶钓舟轻。似野渡、无人自横。
元	马钰	《踏云行 次重阳韵》	因遇风仙，头分丫角。从今陡顿忘形壳。攀援爱念上心来，被予慧照先知觉。景灭澄明，道光遥邈。炉中露就灵灵雹。功成专待紫书来，胎仙。
元	余阙	《安庆郡庠后亭宴董佥事》	鲸鲵起襄汉，郡邑尽烧残。兹城独完好，使者一开颜。省风降文囿，弭节遵曲干。双池夹行径，累榭在云间。天净群峰出，地迥苍江环。霞生射蛟台，雁没逢龙山。开樽华堂上，命酌俯危阑。主人送瑶爵，但云嘉会难。岂为杯酒欢，乐此罢民安。魄渊无恒彩，清川有急澜。明晨起骖服，相望阻重关。
元	元好问	《促拍丑奴儿 学闲闲公体 此下原附闲闲公同赋》	朝镜惜蹉跎。一年年、来日无多。无情六合乾坤里，颠鸾倒凤，撑霆裂月，直被消磨。世事饱经过。算都输、畅饮高歌。天公不禁人间酒，良辰美景，赏心乐事，不醉如何。
元	刘仲尹	《鹧鸪天》	楼宇沈沈翠几重。辘轳亭下落梧桐。川光带晚虹垂雨，树影涵秋鹊唤风。人不见，思何穷。断肠今古夕阳中。碧云犹作山头恨，一片西飞一片。
元	顾瑛	《九月七日复游寒泉登南峰有怀龙门云台（二首》	又向江头载夕晖，好怀每与世相违。客中重九明朝是，眼底故人今日稀。过雨黄花千蕊发，经霜紫蟹两螯肥。秋江更待澄如练，击楫中流缓缓归。
元	王冕	《秋夜偶成 其六》	潇潇寒雨满江楼，底事无端生百忧。铁砚磨穿灯火夜，貂裘敝尽风霜秋。五更空自听鸡舞，四海有谁持犗钩。可羡当时张许辈，蒲萄宫里烂羊头。
元	王哲	《减字木兰花》	凡躯四假。便做长年终不藉。水葬鱼收。教你人咱业骨骰。这回去也。一颗明珠无有价。正是真修。稳驾逍遥得岸舟。
宋	释原妙	《示如法禅人》	直造悬崖上上关，白云影里转身难。个中若使能通变，夺食驱耕总是闲。
元	杨维桢	《劭农篇》	今日当假我，县守初出郭。出郭到谁家？田父有新约。桑阴抽扊扅，石旑度略彴。田父喜我来，酾酒出杯杓。招徕道上氓，卖刀买黄犊。水南架鱼梁，水北筑稻屋。十分麦上场，两番蚕上箔。永愿吏不妖，重愿岁不恶。呼妇杀黄鸡，重话田间乐。
元	谭处端	《沁园春》	倏忽光阴，四大浮空，是非久坚。这轮回谁保，朝昏彻彼，家缘恩爱，系绊迁延。一个真灵，千生万劫，苦海浮沉逐孽缘。当须悟，在伊家慷慨，生死争先。聪明切听微言。好放下闲愁搜妙玄。认贫闲寂淡，休生恶勘，元初一点，摆出新鲜。直正无私，常行平等，坦荡逍遥任自然。真功行，向闲中慢慢，积累成千。
元	王旭	《踏莎行 雪中看梅花》	两种风流，一家制作。雪花全似梅花萼。细看不是雪无香，天风吹得香零落。虽是一般，惟高一着。雪花不似梅花薄。梅花散彩向空山，雪花。
元	马钰	《满庭芳 证仙果》	牝锁玄通，龙奔虎走，微微调息绵绵。清风透户，不放马猿颠。姹女婴儿相遇，论清净、至妙根源。无作做，自然成道，决上大罗天。愚男专恳告，十方父母，听取儿言。愿茶坊酒肆，递互相传。莫以孤言貉语，是端的、秘密幽玄。凭斯用，人人有分，个个做神仙。
宋	张宪武	《句》	万叠崇岗揖卧龙，一峰圆顶翠连空。
元	杨维桢	《览古四十二首  其二十三》	洛阳轻薄子，挟弹走春嬉。结交金谷友，谄事贾午儿。蔑弃慈母训，乾没不知几。感已赋闲居，犹以拙自悲。
元	尹志平	《临江仙 西山静坐》	静坐西山深有益，等闲人事稀逢。终朝饭饱恣疏慵。养成清静体，化出主人公。三十年来都乱觅，如今认证真容。狂情灭尽法皆空。本来无一事，刚恁费千功。
元	周巽	《渔歌子》	满身松露陟崔嵬。行逐岩前麋鹿来。枫叶落，菊花开。日斜人唱采薪。
元	王冕	《重过戴氏居 其一》	重过戴氏宅，交游情味长。乃翁敦德义，诸子好文章。济济衣冠伟，班班事业张。看他流俗下，不肯论炎凉。
元	王逢	《无题（五首）》	天枪几夜直钩陈，车驾高秋重北巡。总谓羽林无猛士，不缘金屋有佳人。广寒霓仗闲华月，太液龙舟动白瑽。雪满上京劳大飨，西封华岳吊秦民。
元	王丹桂	《醉桃源 赠吾古论戒师善渊》	本来一点号牟尼。端严越世奇。随缘应物任施为。圆明合范围。或显用，或潜机。灵光出入随。但能认正决无疑。携云物外归。
元	姬翼	《水调歌头》	彻底探囊箧，那得一钱看。从来底事活计，不与俗相干。似得饮中贤圣，涤尽浇心酩酊，冷眼视尘寰。斩断利名锁，踏破死生关。做些痴，撒些懒，放些顽。六门拖拽不出，蛰窟且。别有非常手段，捻聚虚空一片，澄澈夜光寒。会得个中意，何必问三山。
元	虞集	《苏武慢》	皓月清霜，钓舟如叶，闲渡小溪澄碧。银汉无声，玉虹横野，斗柄正垂天北。半幅乌纱，数根华发，一野凫飞舄。问回仙、城南老树，能见几何今昔。西华顶、十丈高花，九天秋露，结就翠房瑶实。脱屣非难，凌空何远，三咽雪融冰液。辟谷神方，餐霞真诀，一去更无消息。笑人间、长住虚空，谁似一轮红日。
元	白朴	《风入松 咏红梅将橙子皮作酒杯 以上四印齐本》	使君高宴出红梅。腰鼓揭春雷。更将红酒浇浓艳，风流梦、不负花魁。千里江山吴楚，一时人物邹枚。软金杯衬硬金杯。香挽洞庭回。西溪不减东山兴，欢摇动、北海樽垒。老我天涯倦客，一杯醉玉先颓。曹光辅词及僧仲璋词另录。
元	元好问	《浣溪沙》	梦绕桃源寂寞回。春残滋味似秋情。多情翻恨酒为媒。数点雨声风约住，一帘花影月移来。小阑幽径独徘徊。
元	元好问	《鹧鸪天》	抛却浮名恰到闲。却因猥懒得颟顸。从教道士夸悬解，未信禅和会热谩。山院静，草堂宽。一壶浊酒两蒲团。题诗寄与王夫子，乘兴时来看药。
元	邵亨贞	《浪淘沙 拟遗山  浙江秋兴》	红叶满青山。映溪湾。柴门鸡犬白云间。江上草堂尘不到，老子心闲。霜后橘兰斑。篱菊香残。夕阳回首一冯阑。世事悠悠吾老矣，且放杯。
元	王哲	《无调名 赠丹阳》	酒初醒。梦初惊。月初明。性初平。如觉悟，是前程。
元	于立	《渔庄》	二月春水生，三月春波阔。东风杨柳花，江上鱼吹沫。放船直入云水乡，芦荻努芽如指长。船头濯足歌沧浪，兰杜吹作春风香。得鱼归来三尺强，有酒在壶琴在床。长安市上人如蚁，十丈红尘埋马耳。渔庄之人百不理，醉歌长在渔庄底。
元	姬翼	《巫山一段云》	暖候飞灰律，阳和入烧痕。密传春色满乾坤。枯朽斗争新。妙用无私无象。雕刻万形千状。不言品物自芸芸。何必问东君。
元	尹志平	《西江月 赠张先生》	日用灶头然火，时教突里亡烟。始终如一志精专。也胜往来打转。放下纷纷尘事，明通朗朗玄言。一朝功到性灵圆。便是蓬莱中选。
元	周砥	《惟寅徵君踏雨过林馆为留终日因诵近赋绝句三》	野花疏竹媚幽姿，翡翠帘前雨散丝。最爱陈琳诗句好，玉盘春露捧金芝。
元	甘复	《晓出西园由谷中归》	披褐入西园，烦襟散清晓。微风动高树，零露下芳沼。始行幽谷中，忽出青林杪。流水漂余花，修筠度啼鸟。身缘翠石回，思逐白云杳。负杖孤赏怀，春阑绿阴悄。
元	张宪	《橘洲行》	太湖之水分三支，注为长泖，东去无已时。泖湾之口有大橘，一树盘盘荫门楣，里邻呼为橘洲众所知。洲之上，橘之下，矮屋六七间，皆茅茨。孝子万生，三世以来皆居之。生衣无绫锦华，食无肉作糜。读书谈道操履步，步以古哲自砺不肯苟。为堂有老母白发垂，必须甘旨备二膳，家贫不常得，十年。客寄为人训其儿。所得金，悉以为奉母资。母病下痢，不能自洁，生即弃业归。取中裙湔溲秽，手奉虎子，昼夜伺母，不使床席沾淋漓。母有女赘狠，婿不识孝义惟务利，日思剥取生家赀，甚至。汤药之费亦来掊克，生即与之无吝词。惟恐致斗伤母慈，使母不得差，以陷终天无穷悲。卒能护持母病无恙，以终天年之寿期。噫吁閟！橘洲之水清且漪，橘洲之实硕且饴。饮洲之水，食洲之橘，谁无父母思？嗟哉！万生孝义今古。稀，我诗直欲追韩奇。
元	顾瑛	《九月七日复游寒泉登南峰有怀龙门云台（二首》	春游忆得到寒泉，正值莺花过禁烟。杨柳楼中金错落，琵琶船里玉婵娟。潘郎别去浑多病，道士重来是有缘。今日登高能作赋，云台不见使人怜。
元	凌云翰	《苏武慢》	身在云间，目穷天际，一带远山如隔。隐隐迢迢，霏霏拂拂，蔓草寒烟秋色。数着残棋，一声长啸，谁识洞庭仙客。对良宵、明月清风，意味少人知得。君记取、黄鹤楼前，紫荆台上，神有青蛇三尺。土木形容，水云情性，标韵自然孤特。碧海苍梧，白苹红蓼，都是旧时行迹。细寻思、离乱伤神，莫厌此生欢剧。
元	许有壬	《摸鱼子》	买陂塘旋载杨柳，闲宫宜治闲务。老天助我攻清淡，两月不遭泥雨。规别渚。更累土为山，留土分为屿。乡人共语。叹百岁芜，一朝疏辟，此去日成趣。江湖愿，自是平生心许。元英谁羡陈吕。石渠细溜鸣琴筑，清似我家诗句。杯引醑。便收拾松风，写入丝桐谱。区区学古。愧愧禄无功，投闲有分，犹患不如圃。
元	王哲	《捣练子》	水中金。忒幽深。玄玄妙妙怎生寻。哩，哩。从初得，到如今。西风时复送清音。哩，哩。
元	马钰	《满庭芳 赠宁海颜先生》	降心一著，有些法度。要你自心省悟。闲想骷髅模样，缘甚作做。因贪气财酒色，损精神、堕於恶趣。如恐怖，管不须擒捉，自然得住。觉照心开坦荡，见浮名浮利，如无归素。内外倒颠颠倒，道家活路。触来不摇不动，遮本来、一点堪顾。神光灿，上九霄，跨云归去。
元	刘处玄	《踏云行》	乱性糟浆，颐神玉液。莫迷有有无中觅。重楼十二望蓬莱，慧眸明处光无极。真乐陶陶，洞天游历。道灵今古几人识。携云信步入丹霄，大罗。
元	杨维桢	《漫兴（七首）》	南邻酒伴辱相呼，共访城东旧酒垆。柳下秋千闲络索，花间唤起劝胡卢。
元	元好问	《点绛唇》	玉蕊轻明，洗妆偏费春风手。韵香襟袖。别是闺房秀。锦瑟华年，醉东园酒。西归后。旧家花柳。谁得何郎瘦。
元	刘因	《风中柳 饮山亭留宿》	我本渔樵，不是白驹空谷。对西山、悠然自足。北窗疏竹。南窗丛菊。爱村居、数间茅屋。风烟草，满意一川平绿。问前溪、今朝酒熟。幽禽歌曲。清泉琴筑。欲归来、故人留宿。
元	王冕	《南归》	去岁离南去，今年自北归。过淮浑酒贱，出水白鱼肥。落拓同谁语？孤高与世违。最怜谯国子，潦倒说兵机。
元	马钰	《清心镜》	菜重芥，果珍李。悟生死之苦，懒穷文理。薄滋味、远除色声，更倦看周礼。聚三光，放三里。认三髻，谈论清净表里。气精神、三宝丹成，
元	王恽	《卜算子 辛卯九月二十三日夜，梦上层兰北望》	，殊分明也。觉而赋此，秋涧老人识一抹截头云，从龙发。尾足连卷见半空，霁色翻苍。举手欲攀鳞，散我麒麟。天外雄风秘化机，吹落苍烟峡。
元	李真人	《菩萨蛮》	还丹父母将何作。木从火里生枝博。枝博既芳荣。离宫火渐明。渐明终却灭。化土生金屑。土谢玉金乡。金来归北方。
元	丘处机	《忍辱仙人》	天下周游身不动。人间照了心无用。闲把虚空频弄。行云从。八方上下轻放纵。兔角锥儿钻骨痛。龟毛拂子敲山重。扫荡邪魔灵物空。清风送。太平国里乘鸾凤。
元	丘处机	《风栖梧》	今日思量当日故。知我前程，迢递时难度。福?不弘天不助。匆匆欲去无门去。走骨行尸心已悟。魂梦悠悠，且向?溪住。幸谢街坊豪杰户。
元	元好问	《木兰花慢》	对西山摇落，又匹马，过并州。恨秋雁年年，长空澹澹，事往情留。白头。几回南北，竟何人、谈笑得封侯。愁里狂歌浊酒，梦中锦带吴钩。岩城笳鼓动高秋。万灶拥貔貅。觉全晋山河，风声习气，未减风流。风流。故家人物，慨中宵、拊枕忆同游。不用闻鸡起舞，且须乘月登楼。
元	马钰	《黄鹤洞中仙 继重阳韵》	清将功夫做。自是生玄露。密洒灵苗溉紫芝，渐觉气神住。谨谨须当诉。决定参随去。物外勤修大药成，同上蓬莱路。
元	李俊明	《酹江月 承济之和复用元韵》	脱巾挂壁，向雀罗门外，几回迎客。纵有一尊陶写後，不遇当年仪狄。未著祖鞭，先投班笔，老恨无才力。天涯地角，断蓬流落踪迹。归去作个闲人，锦囊诗句，都向闲中得。漫说他乡光景好，多少世情风色。损友违三，益朋近五，易卦占山泽。人间星聚，不知天上何夕。
元	王哲	《踏云行》	昨日青巾，今朝红角。脂腮粉面别躯壳。改头换面有谁知，更形易体无人觉。奉劝诸公，词中想邈。百年迅速如雷雹。早为下手练精神，顿安。
元	顾瑛	《金粟影》	琼楼玉宇千娉婷，中有臞仙淡眉宇。问我西湖旧风月，何似东华软尘土。
元	刘燕歌	《太常引》	故人别我出阳关，无计锁雕鞍。今古别离难，蹙损了蛾眉远山。一尊别酒，一声杜宇，寂寞又春残。明月小楼间，第一夜相思泪弹。
元	陈基	《寄沈仲说（二首）》	欲采芙蓉寄所思，秋江风露正离离。每因见月怀玄度，可但看诗说项斯。溪上燕辞华屋早，槎头鱼上碧波迟。太平无事差科了，归共原泉理钓丝。
元	王恽	《望月婆罗门引 燕城元夕有感，且去岁汴梁行》	去年元夕，飘零书剑大梁城。春风九市花灯。尚忆东楼行乐，谈笑故人情。对一尊芳酒，满意歌声。断人行。梅花归梦，正一笑、柴门稚子迎。庭树鹊、何苦频惊。
元	王惟一	《西江月》	看尽丹经万卷。不明真汞真铅。那堪火候不曾传。都是肓修瞎炼。一句真诠妙显，得知心得昭然。神归气伏不欹偏。刻刻打成一片。
元	许有壬	《摸鱼子 次明初为寿韵》	算驱驰三十余岁，只将光景虚度。野云本是无心物，办得几多霖雨。还自许。量绵力粗才，犹可松筠主。天方见与。把村落溪山，风烟朝夕，着在最佳处。青年志，万一容裨当宁。何惭与哙为伍。归来千仞冈头看，却笑瓮天飞舞。方学圃。要摘我园蔬，细和渊明句。醉语。道咫尺重阳，登高落帽，休竞汨罗渡。
元	胡炳文	《水调歌头 为扬志行寿 强村最书用明刊云峰文》	绛阙春回近，先放玉堂梅。当时产此人杰，天岂偶然哉。吾道以为元气，学者仰如北斗，聊复振儒台。来岁紫微阁，阊阖看天开。七旬老，千里路，为公来。二十年前，绣衣曾奉紫霞杯。今朝湖光山翠，喜有碧桃玉藕，寿酒得重陪。明日赋归去，回首望蓬莱。
元	乔吉	《折桂令》	罗浮梦里真仙，双锁螺鬟，九晕珠钿。晴柳纤柔，春葱细腻，秋藕匀圆。酒盏儿里央及出些腼腆，画帧儿上唤下来的婵娟。试问尊前，月落参横，今夕何年？
元	许有壬	《清平乐 题郭思诚山居》	西岩仙老。身在蓬莱岛。竹月松云尘不到。况有清风自扫。霜溪浅碧摇沙。烟村落照明霞。说与门前鸥鹭，仙家又是渔家。
元	白朴	《朝中措 题阙》	苍松隐映竹交加。千树玉梨花。好个岁寒三友，更堪红白山茶。一时折得，铜瓶插看，相映乌纱。明日扁舟东去，梦魂江上人家。
元	赵孟頫	《题耕织图二十四首奉懿旨撰》	三月蚕始生，纤细如牛毛。婉娈闺中女，素手握金刀。切叶以饲之，拥纸散周遭。庭树鸣黄鸟，发声和且娇。蚕饥当采桑，何暇事游遨。田时人力少，丈夫方种苗。相将挽长条，盈筐不终朝。数口望无寒，敢辞终岁劳。
元	刘仲尹	《鹧鸪天》	满树西风锁建章。官黄未里贡前霜。谁能载酒陪花使，终日寻香过苑墙。修月客，弄云娘。三吴清兴入淋浪。草堂人病风流减，自洗铜瓶煮蜜。
元	耶律楚材	《过济源登裴公亭》	山接青霄水浸空，山光滟滟水溶溶。风回一镜揉蓝浅，雨过千峰泼黛浓。
元	王哲	《金鸡叫 警刘公》	识得希夷方见妙。自然是、无烦无恼。妻男孙女长缭绕。爱狱恩山，把身躯紧缚抓。苦要玲珑於已俏。把慧刀、快磨频挑。万斤铁索都碎了。奉报刘公，省悟我金鸡叫。
元	马钰	《十报恩 赠陉阳张书表》	六旬有四卦将休。猛悟灰心离俗游。访我搜真归正觉，搜玄索隐做持修。头分丫髻云霞友，手显擎拳风月俦。稽首更明珍重理，自然得去赴瀛。
元	王冕	《素梅 五八》	春风无声海日起，梅花满树烟茫茫。西湖昨夜笙歌静，相见逋仙是林中。
宋	释原妙	《偈颂六十七首》	千岭万山雪，五湖四海冰。清光成一片，物物尽皆明。
元	张翥	《一枝春 闹蛾》	雾翅烟须，向云窗斗巧，宫罗轻翦。翩翩鬓影，侧映宝钗双燕。银丝蜡蒂，弄春色、一枝娇颤。谁网得、金玉飞钱，结成翠羞红怨。灯街上元又见。闹春风簇定，冠儿争转。偷香傅粉，尚忆去年人面。妆楼误约，定何处、为花留恋。应化作、晓梦寻郎，采芳径远。
元	王丹桂	《金鼎一溪云 本名巫山一段云  赠孙志道王居》	紫陌忧危客，红尘名利家。区区终日谩咨嗟。无计伴烟霞。傥悟浮生梦短。咫尺蓬莱仙馆。饥餐渴饮困时眠。馀事总无牵。
元	许衡	《满江红 别大名亲旧 元草堂诗余》	河上徘徊，未分袂、孤怀先怯。中年后、此般憔悴，怎禁离别。泪苦滴成襟畔湿，愁多拥就心头结。倚东风、搔首谩无聊，情难说。黄卷内，消白日。青镜里，增华发。念岁寒交友，故山烟月。虚道人生归去好，谁道美事难双得。计从今、佳会几何时，长相忆。
元	马钰	《感皇恩 继重阳韵》	钟吕遣风仙，专行教化。故锁庵门即非假。用机诱我，暗剔灵明惺洒。脱家风狂做，弃儒雅。真个内容，难描难画。六铢衣光彩，体披挂。手擎丹颗。莹莹光明无价。盖因传得些，非常话。
元	梁寅	《怨歌行（二首）》	宝钗头上千黄金，可怜堕井无复寻。情如秋岭朝朝淡，愁似春江日日深。
元	李俊明	《南乡子 上夫人寿日》	香霭博山炉。罗绮森森奉燕居。书锦归来冠盖里，当时。曾拜金花大国书。一旦得双珠。阿大中郎喜有馀。见说上天虽富贵，争如。平地仙家。
元	萨都剌	《题淮安壁间》	鱼虾泼泼初出网，梅杏青青已著枝。满树嫩晴春雨歇，行人四月过淮时。
元	梁寅	《八声甘州 近里有妄男子，为妻所后，遂忿而》	独守无妄，既历十五年，夫竟旅困羞归，而妻能洁以自守，独理其家，因记年时波荡两鸳鸯，雌雄各分流。恨郎情似水，妾心如石，此恨难休。自古恩深沧海，富贵等云浮。何忍轻离别，翻爱为仇。君看江头枯树，纵春风虚过，根干仍留。且牵萝空谷，蓬户自绸缪。想秋胡、未忘故态，怕无金、相赠却怀羞。归来日，郎嗔妾忿，都合冰消雾收。光绪十五年石门集刻本及朱氏强村丛书本校订。
元	陈基	《次沈仲说韵》	楝树飞花雪打蓬，居人行乐四时同。波涵太泽平如掌，云割西山半入空。金刹远瞻楼阁壮，画船争载绮罗红。如何越女承恩后，不逐吴王住甬东。
元	虞集	《浣溪沙》	风力清严扫暮烟。纤尘不疑月婵娟。太虚那得有中边。大地山河空复影，九霄宫阙旧无传。几承剑气一飘然。
元	周巽	《渔歌子》	寒江独钓去还来。机静应无鸥鸟猜。冰柱折，雪梅开。坐拥羊裘夜未。
元	凌云翰	《狮儿词 赋梅和仇山村韵》	蹇驴破帽，知是几度寻春，山南山北。惆怅亭荒仙远，苔枝空绿。村正熟。为花醉、何妨留宿。春光似怕人冷落，先回空谷。潇洒生意自足。有高标、不厌矮篱低屋。与雪相期，侧耳隔窗虫扑。晚晴纵步，又还信、一枝筇竹。莫嫌独。自在画阑东曲。
元	杨维桢	《大唐公主嫁匈奴行》	匈奴听镝忘劬劳，外家未必忘飞髇。如何异类待同匹，丹凤下与枭为巢。君不见大唐公主亲嫁辱，终唐老鹘来相纱。渡河白来话涕泣，后人犹以昏为交。
元	马钰	《采桑子 出家人道（原调误作卜算子兹据律改》	扶风全道名通一，道号无忧。见画骷髅。猛烈收心事事休。四旬有六霜侵鬓，拂袖云游。休要刚留。譬似无常限到头。
元	马钰	《玩丹砂 复用前韵》	养就三丹未得闲。化人入道认清闲。真欢真乐应真闲。更把三丹通一炼，行功圆满显神丹。胎仙捧出紫金丹。
元	张翥	《虞美人 题临川叶宋英千林白雪  多自度腔，》	千林白雪花间谱。价重黄金缕。尊前自听断肠词。正是江南风景落花时。红楼翠舫西湖路。好写新声去。为凭宫羽教歌儿。不道峰居才子鬓如。
元	王吉昌	《江梅引 气邪归正》	浩然气动混元功。契修崇。运清风。透彻三关，上下自然充。腠外浮游收入内，尽一指，都归玉路中。神迎天谷傲晴空。养冲融。得疏通。体了无萦，澄湛证参同。物我两忘真豁畅，无为理，至圆成显圣功。
元	王处一	《满庭芳 三宣到都住持天长观，复敕修新道院》	诏赴天长，敕修堂宇，道弘一布归真。我师玄化，谭马并加恩。七朵金莲显异，清朝喜、优渥惟新。重宣至，车乘驷马，祝谢圣明君。皆成诸法会，亲王宰职，里外忠臣。遇太平真乐，道德洪因。更望参玄众友，遵三教、千古同欣。齐回向，吾皇万寿，永永御枫宸。
元	侯善渊	《益寿美金花》	真仙秘诀。志信忠良须引接。临义堤防。勿信邪言说短长。玉机漏泄。法眼灵光清皎洁。洞鉴精微。宝桂寒林素羽飞。
元	长筌子	《华溪仄》	华溪仄。春风也是人间客。人间客。飘零南北，几时休息。不如学个商山伯。石楼云殿销尘迹。销尘迹。丹丘闲看，老松千尺。
元	刘敏中	《水龙吟 阳丘南逾五里，余别墅在焉。地方仅》	绝。下为通达人由其中，东垂蔽古藤，晦密尤峻。绣江远来触异隅刮足而北，余流复西，达于坤维，周览上下，岿台宛然，因取渊明语，命之曰赋诗之台。南偏少东尤高敞，东向为小亭，轩户始开，而长白湖山诸峰林壑，奔跃来见，明姿晦态，与乡江相表里。复取谢灵运语，命之曰含晖之亭。亭之筑，实至元辛前重阳一日也。戏作乐府水龙吟一首，书尽壁，以认其始，且以为老子醉后浩歌之资云乾坤遗方台，赋诗名字从吾起。十分高处，更宜着个，含晖亭子。无数青山，一时为我，飞来窗里。渺浮天玉雪，江流忽转，风雨在、寒藤底。尝试登临其上，把闲愁、古今都洗。长空淡淡，无言目送，飞鸿千里。看取明年，四围松菊，一番桃李。放篮舆杖屦，醒来醉往，自今朝始。
元	尹志平	《减字木兰花 秋阳道友见过》	金波玉液。除却妫川无处觅。玉液金波。一饮能教五气和。还丹大药。服了令人常快乐。大药还丹。福薄众生要见难。
元	刘秉忠	《鹧鸪天》	花满尊前酒满卮。不开笑口是痴儿。山林钟鼎都休问，且听双蛾合一词。春烂处，夜晴时。玉壶香袅冷胭脂。海棠影转梧桐月，吟到梨花第一。
元	吴镇	《渔父》	舴艋为舟力几多。江头云雨半相和。殷勤好，下长波。半夜潮生不那。
元	王吉昌	《绿头鸭》	貌幽玄。混成法像无边。悟真常、灵明妙用，越骊珠、独耀深渊。真圣、穿山透壁，展威风、入地升天。变化多方，神通挥霍，一轮炳耀头孤圆。净洒洒、难握难把，朗朗湛如然。无为相、高低莫测，远近难诠。非空色、亦无二体，显本来、清净因缘。大千界、浑无碍，证方寸、拍塞坤乾。究竟圆通，不离不即，堂堂恢廓体然。括慧灼、天真至理，悟入奋威权。妙中妙、腾今跨古，无像功全。
元	王哲	《川拨棹》	蓬莱路。显自在，逍遥所。现长生景，琼花玉叶，金枝宝树。作善人得观觑。作善人得观觑。童子青衣掌仙簿。行功成、上升去。结就一粒金丹，深谢婴儿姹女。永不遭三界苦。永不遭三界苦。
元	邵亨贞	《齐天乐 戊戌冬初，领省檄，会无锡州将李正》	民居荡析，皆黄茅白骨之境，眼界殊恶。李索赋，道间口占复命西风满面吹华发，肩与遍行荒野。草莽无垠，人烟埽迹，犹有青山如画。斜阳又下。柰倦宿军营，喜逢田舍。官事驱驰，旅途情绪顿衰谢。天边雁飞渐远，故园回首处，离恨难写。寒人征衣，云遮望眼，忘却向来潇洒。尘氛未解。便好问归舟，早图休驾。梦绕寒谷，小梅应绽也。
元	刘敏中	《破阵子 野亭遣兴》	老眼偏宜大字，白头好映乌纱。诗不求奇聊遣兴，酒但成醺也胜茶。出家元在家。野水傍边种竹，草亭直下栽花。拙妇善供无米粥，稚子能描枯树槎。无涯还有涯。
元	王处一	《苏幕遮 劝迷途》	叹迷人，如大醉。敢使机谋，争眼谩天地。杀盗邪淫咒神理。一向无知，不顾临时罪。气归空，形委废。性识区区，走入幽牢里。无限冤魂谁放你。鞭棒随身。蛇狗争吞噬。
元	王吉昌	《减字木兰花 右初四日乾偶坤通得六合》	乾坤呈瑞。六合三才八卦备。四返归真。一粒神丹气像新。见前必定。酩酊沉沉浑未醒。子母团圆。云步长春法界天。
元	叶颙	《题幽居》	隔溪春色两三花，近水楼台四五家。浊酒不妨留客醉，好山长是被云遮。松根净扫弹琴石，柳下常维钓月槎。路狭不容车马到，只骑黄犊访烟霞。
元	许有壬	《摸鱼子 凤凰台，次汤碧山教授韵》	自箫韶九成来后，岐山犹是隆古。嬴颠刘蹶相枕藉，几度狸号舞。堪笑处。又蕞尔钟山，一霎神光吐。鹤汀凫渚。问吴德何徵，紫霄轻下，天意竟谁许。江山好，老子狂今箕踞。千年考信无据。多情只有秦淮月，还照故宫焦土。昏复曙。漫寒暑悠悠，老尽梧桐树。从今记取。看阿阁成巢，朝阳应瑞，椽笔为君赋。
元	杨维桢	《送邓炼师祁雨歌》	东海水，枯沃焦，神工无处寻天瓢。松陵太平守，闵民苦疾呼。邓师诛寇妖，诛跛妖，役丁甲，蚩尤鼓风旗倒搜，插龙龙走白龙潭，迅霆夜擘干将匣。於乎县令不积薪，将军不拜井。炉烟一穗达丹诚，三日甘霖云万顷。君不见漕家粮船星火急，瓜州渡头河水涩。苍天苍天不悔祸，海民尽作枯鱼泣。邓师鬼工烦叱诃，稻田粒粒真珠多。松陵太守报新政，和气化作击壤尧民歌。
元	马钰	《战掉丑奴儿》	恤饥共设三冬粥，稽首诸公。但愿家丰。些小慈悲米济穷。好那容。道心长在常行善，性命圆融。自是心通。缚马拎猿引虎龙。赴蓬宫。
元	王冕	《春寒》	春寒多雨水，地僻少轮蹄。湿气连山暗，孤梅近竹低。林空饥鸟集，城冷野狐啼。回首关河道，风尘道路迷。
元	王逢	《简张光弼员外》	瘦马羸童退食迟，倒衣相见即相知。风流不减张京兆，心迹无惭柳士师。枕上燕莺鸣曙日，道旁花絮罥游丝。天机人事观都遍，笑约西山剩采芝。
元	白朴	《西江月 题阙》	过隙光阴流转，还丹岁月绵延。几人青髻对长年。且斗时间康健。四海幸归英主，三山免化飞仙。大家有分占桑田。近日蓬莱水浅。
元	张野	《江城子 和元复初赋玄圃梅花》	雪迷幽径月迷津。水南村。竹间门。惟有天寒，翠袖伴朝昏。玄圃移根来万里，空怨杀，楚江云。玉堂深处护仙真。怕京尘。染芳魂。一种清香，占断百花春。只恐东君偏爱惜，桃与李，却生嗔。
元	杨维桢	《又湖州作（四首。书寄班恕齐。试温生笔，写》	三月三日雨新晴，相邀春伴冶西城。即倩山妻纱帽办，更烦小将犊车轻。好语啼春秦吉了，仙姿当酒董双成。凭君多唱嬉春曲，老子江南最有情。
元	张野	《鹊桥仙》	无穷前古，无穷后世。分得中间百岁。人生七十古来稀，况八九、不如人意。荣枯梦幻，功名儿戏。争甚一时闲气。劝君从此更休痴，且拚却。
元	张宪	《火府告斗》	黄巾骑马腾红云，绿章细书天篆文。芙蓉小冠切白玉，伏地夜奏中天君。灼灼桃花映羊首，电绕魁罡百怪走。九皇一笑帝车移，银鹿作?巴霞注酒。玉衡闪烁招摇光，人间尘土何茫茫。石家买得绿珠笑，五云踏地椒壁香。短衣吹秋车武子，乾抱流萤照书纸。虚空喉舌政司权，杳杳冥冥注生死。
元	尹志平	《临江仙》	本是一般孤另物，被他染着难知。迷云消散慧风吹。何劳身外觅，端坐是天西。万语千言终未悟，悟来一字成非。竿头进步勿生疑。般般都撒手，种种自皆离。
元	马钰	《心月照云溪 继重阳韵》	死生生死，镇日常惊怕。忽尔遇风仙，便说开、些儿妙话。忻然顿觉，猛烈弃家缘，向无中，铸经营，烹炼丹无价。投真得趣，自是增惺洒。方寸要清凉，把尘缘、般般放下。颐神养气，心月照云溪，处无私，凭真实，无谄亦无诈。
元	杨维桢	《三青鸟》	翩翩三青鸟，来自西王母。作使东王公，请致东王语。白日不有夜，四时长为春。天上神仙宅，地上羲皇人。
元	丘处机	《诉衷情 九日后作》	纷纷霜叶乱飘?时令过重阳。黄花烂漫依槛，犹自吐清香。秋渐老，夜弥长。道情昌。云庵入定，法界游仙，不动凄凉。
元	白朴	《玉漏迟 题阙》	故园风物好。芳樽日日，花前倾倒。南浦伤心，望断绿波春草。多少相思泪点，算只有、青衫知道。残梦觉。无人解我，厌厌怀抱。懊恼。楚峡行云，便赋尽高唐，后期谁报。玉杵玄霜，着意且须重捣。转眼梅花过也，又屈指、春残灯闹。妆镜晓。应念画眉人老。
元	杨维桢	《盲老公》	盲老公，侍御史，崇台半面呼天子。白米红盐十万家，凤笙龙管三千指。门前养客皆天骄，一客解散千黄苗。太阿之枋忽倒掷，槌杀义鹘招群枭。一客死，百客辱。万夫怒，一夫独。生缚老盲来作俘，百口贱良一日戮。独遣小娥年十五，腰金买身潜出户，驮作倡家马。
元	倪瓒	《题郑所南兰》	秋风兰蕙化为茅，南国凄凉气已消。只有所南心不改，泪泉和墨写《离骚》
元	吴存	《水龙吟 秋水泛舟》	陶公三尺渔梭，十年来藓枯尘壁。无端夜半，风雷入梦，晓痕犹湿。起唤兰桡，荻花荡漾，黏天晴碧。望芝云一点，烂银盆里，青螺眼中堪识。独倚枕床清啸，看千帆霎时风力。孤篷稳紧，钓车慢卷，绿杨汀侧。远树如烟，飞鸥如雪，暮愁如织。倩何人小拂朱弦，写入一江秋色。
元	王哲	《捣练子》	名利海，是非河。王风出了上高坡。哩，哩。才候十年功行满，白云深处笑，呵呵。哩，哩。
元	丘处机	《木兰花慢 西虢作善者多，而感应屡至》	伫登临旷望，涌云气，北山兴。旋恍惚阴阳，虚无变化，寥廓充盈。奇峰状如太华，霭层、峻极染空青。急雨翻盆泼墨，迅雷激电飞声。威灵。大骋神通，三伏暑，结凝冰。叹是处飘风，良田遇害，厦屋遭倾。唯斯道乡幸感，屡涔涔至也忽然轻。深信皇天辅德，善因恶果分明。
元	白朴	《朝中措 题阙》	田家秋熟办千仓。造物恨难量。可惜一川禾黍，不禁满地暝蝗。委填沟壑，流离道路，老幼堪伤。安得长安毒手，变教四海金穰。
元	王哲	《捣练子》	此圆通。住虚空。冥冥杳杳怎生穷。哩，哩。分南北，看西东。悟来只在笑谈中。哩，哩。
元	元好问	《江城子 效花间体咏海棠》	蜀禽啼血染冰蕤。趁花期。占芳菲。翠袖盈盈，凝笑弄晴晖。比尽世间谁似得，飞燕瘦，玉环肥。一番风雨未应稀。怨春迟。怕春归。恨不高张，红锦百重围。多载酒来连夜看，嫌化作，彩云飞。
明	王九思	《浒西庄春日行乐词（四首）》	渭北神仙府，春来乐事多。花枝侵舞榭，日色艳宫罗。丽曲娇莺妒，红颜细马驮。更怜明月上，流影入金波。
元	侯善渊	《西江月》	务本颐生至理，迷源入死之机。亡邪守正更何疑。自有玄玄妙趣。赤子嬉游阆苑，青童笑指瑶池。西江月里折丹枝。保益精神久视。
元	谭处端	《神光灿 赠穆先生》	修行门户，叙次通知，先须屏子休妻。猛舍尘情，寂寞潇洒相宜。无则街前展手，御寒时、纸布为衣。随缘过，守清贫柔弱，火灭心低。日用擒猿缚马，处无为清净，暗契真师。境灭心忘，神凝气结灵芝。得得逍遥自在，任诗词、劝诱愚迷。功行满，指蓬瀛路稳，跨朵云归。
元	王哲	《玉堂春》	得得修行，有令捷径走。子午俱无，何须卯酉。只用两珍，於余堪厮守。铅汞从教结作。凭则成丹，般般尽总透。摆正真风，名传不朽。搜出元初，那个为的友。到此方知是彻头。
元	冯子翼	《佑德观试经》	琳馆清深小雪残，酿梅天气不多寒。客窗竟日无人到，只有萧萧竹数竿。
元	刘因	《西江月 赠赵提学酒 强村业书本樵庵乐府》	买得鸡泉新酿，病中无容同斟。遣人持送旅窝深。呼取毛翁共饮。少个散花天女，维摩憔悴难禁。安排走马杏花阴。咫尺春风似锦。
元	李道纯	《沁园春》	叉手者谁，合掌者谁，击拳者谁。只这些伎俩，人犹错会，无为妙理，孰解操持。我为诸公，分明举似，老子瞿昙即仲尼。思今古，有千贤万圣，总是人为。可怜后学无知。辨是是非非没了期。况天地与人，一源分判，道儒释子，一理何疑。见性明心，穷微至命，为佛为仙只在伊。功成后，但殊途异派，到底同归。
元	鲜于枢	《满江红 强村从书用善本书室藏钞本汉泉乐府》	诗酒名场，人都羡、紫髯如戟。今已矣，星星满颔，不堪重摘。衰老自知来有渐，穷愁谁道寻无迹。笑刘郎、辛苦觅仙方，终无益。东逝水，西飞日。年易失，时难得。赖此身健在，寸阴须惜。生死百年朝有暮，盛衰一理今犹昔。问人间、谁是鲁阳戈，杯中物。丑，幸乞一笑，鲜于枢顿首。珊瑚木难卷八。
元	元好问	《水调歌头 与李长源游龙门》	滩声荡高壁，秋气静云林。回头洛阳城阙，尘土一何深。前日神光牛背，今日春风马耳，因见古人心。一笑青山底，未受二毛侵。问龙门，何所似，似山阴。平生梦想佳处，留眼更登临。我有一卮芳酒，唤取山花山鸟，伴我醉时吟。何必丝与竹，山水有清音。
元	杨维桢	《卢孤女》	卢孤女，年十五，官家新条括童女，东家媒娘传巧语。卢家郎，选东床，奈郎自有妇，妾使余不当。早知急婚事如此，悔不官家作驱使。上堂拜姑身未知，下堂失身唯有死。归来抱琴弹高楼，苦调不作离鸾愁。东家聘，西家求，明珠火贝争委投。河可干，石可泐，卢家女节不可勒。生作只影娥，死作独根柏。呜呼丈夫腐节随草莽，阿耳之风齐砥柱。若道钱唐女淫苦，安得有此卢家女！
元	梵琦	《渔家傲》	听说娑婆无量苦。三农望断海天雨。车水种苗苗不举。难禁暑。被风扇作荒茅聚。久旱掘泉唯见土。海潮又入蒹葭浦。南北东西皆斥卤。枯禾黍。官粮更要徵民户。
元	柯九思	《姚娄东往玉山因书以寄》	相逢何事且徘徊，泽国桃花岸岸开。见说衡阳南去路，秋深无雁寄书来。
元	元好问	《定风波 杨叔能归淄川，予别於山阳，作鹧鸪》	旧游回首一凄然。当时好客谁为最，李赵风流两谪仙。居接栋，稼邻田，与君诗酒度残年。飘零南北如相避，开岁还分陇上泉。因用其意答之。李赵谓闲闲公与屏山也白发相看老弟兄。恨无一语送君行。至竟交情何处好。向道。不如行路本无情。少日龙门星斗近。争信。凄凉湖海寄馀生。耆旧风流谁复似。从此。休将文字占时名。
元	侯善渊	《满庭芳》	祖道无修，真常妙用，悟来表里相通。灵光现处，照见杳冥中。晃耀清虚浩大，无遮障、拍塞冲融。希夷甫，从来面目，返本复归空。真空。明皎洁，唯然旷大，难测难穷。一天吾道，寂湛出凡笼。妙化方生正祖，通元首、返本归宗。超三界，移神脱壳，物外显阳踪。
元	曹伯启	《浣谷沙》	解缆西南杳霭间。万重烟水闲云山。舻声摇荡五谷蛮。世路看来行欲遍，头颅到此合知还。从今犹得十年闲。
元	梁寅	《山中秋夜》	夜对千峰秋气新，萧条岩壑一闲身。松林虎出时窥犬，茅屋萤飞偏近人。傍月把书怜稚子，临风吹笛羡南邻。栖乌应怯梧桐冷，不断悲啼欲向晨。
元	马钰	《满庭芳 出樊笼，赠京兆刘法司》	掣断名缰，敲开利锁，忻然跃出樊笼。无拘无管，纵步任西东。自在逍遥活计，占无为、清净家风。无情念，亦无憎爱，到处且和同。不唯身坦荡，心中豁畅，性上玲珑。更不搜婴姹，坎虎离龙。方寸澄清湛寂，得自然、神气和冲。神仙事，何愁不了，决定赴蓬宫。
宋	释原妙	《颂古三十一首》	绿树阴浓夏日长，楼台倒影入池塘。水晶帘动微风起，满架蔷薇一院香。
元	杨维桢	《书扇寄玉嵒在瑶芳所书是日食金桃（洪武庚戌》	昨日追随阿母游，锦袍人在紫云楼。谱传玉笛俄相许，果出金桃不外求。先生以洪武庚戌夏五月辛丑卒，此诗其绝笔也。
元	袁易	《春雨漫兴》	日日春阴只欲眠，强寻南陌复东阡。犹残碧树花多少，莫惜金尊酒十千。象管乌丝题往事，玉箫锦瑟负华年。愁来只对西山坐，卷起疏帘翠接天。江上平芜望欲迷，江边密雨细如丝。冥冥白昼飞花急，漠漠青林度鸟迟。春事又当二月莫，人生那得百年期？谁能苦惜缠头锦，唤起娇娆舞《柘枝》
元	马钰	《遇仙槎 寄晏公》	休心绝是非，灭意除人我。酒色气财无，生死轮回躲。祥光结宝花，玄露成珠颗。自是遇仙槎，便得携云朵。
元	王哲	《卜算子 苏幕遮》	坑休显貌。脉婴儿，饲长令饱。定真元诚傻俏。似清风，明月玄中妙。如若豹。勺归期，见地谁堪。吐桃花香杳袅。内珍珠，全得三光。
元	许有壬	《行香子 同李元镇晚酌张氏小阁》	璧月香云，小院重门。办诗愁、多是黄昏。梨花淡淡，柳絮纷纷。对古铜炉，神品画，靓妆人。半醉多羞，一笑欺春。有丹青、描写难真。秋波侧媚，云岫轻颦。是蕊珠仙，巫峡女，洛川神。
元	元好问	《水调歌头》	赋三门津黄河九天上，人鬼瞰重关。长风怒卷高浪，飞洒日光寒。峻似吕梁千仞，壮似钱塘八月，直下洗尘寰。万象入横溃，依旧一峰间。仰危巢，双鹄过，杳难攀。人间此险何用，万古秘神奸。不用然犀下照，未必飞强射，有力障狂澜。唤取骑鲸客，挝鼓过银山。
元	杨维桢	《望乡台》	望乡台上客，秋至望乡关。中愿遮望眼，可奈燕支山？
元	马钰	《满庭芳 叹名利》	利惹心猿，名牵意马，无昼无夜奔驰。波波劫劫，来往没休期。一向贪饕越煞，心劳役、形苦神疲。休迷执，一个口里，插得几张匙。堪嗟虚幻事，妻男走骨，自己行尸。又何须相爱，相恋相随。好把轮回趋躲，早参禅、访道寻师。长生话，有些微妙，端的上天梯。
元	杨维桢	《萱寿堂词》	孙家高堂风日好，堂前祗树宜男草。孙家何婆昔宜家，今日宜男复宜老。香雾蒙蒙吹绣舆，花雨斑斑上文褓。阿婆之年八十深，五鸾恩诰封昆仑。孙家郎，惜寸阴，把萱酒，为萱吟。易摇千岁风前木，难报春辉寸草心。
元	吴镇	《酒泉子 胥山松涛（在县东南十八里德化?》	百亩胥峰，道是子胥磨剑处，嶙峋白石几番童。时有兔狐踪。山前万个长松树。下有高人琴剑墓。周回苍桧四时青。红日战涛声。
元	马钰	《养家苦》	思微妙，想尘缘。两般搜索要精研。但知空，向道坚。心清净，意通玄。自然知道没言传。达无为，作大仙。
元	许有壬	《沁园春 飞吟亭，和白玉蟾韵》	少日飞腾，湖海奇胸，风云壮图。把人间远道，看为咫尺，眼前实地，认作虚无。酾酒中天，振衣千仞，尘世烟霞有几区。君山下，见洞庭清浅，欲问麻姑。故吾只是今吾。已深愧当年大丈夫。怅川流不息，直如逝者，天风高举，更有谁欤。鼎鼐何功，江山多幸，长铗归来食有鱼。神仙事，笑临邛道士，还在洪都。
元	侯善渊	《满庭芳 以上上清太玄集卷九》	粮畚担簦，云山水陆，远途不避风霜。为求天宝，与汝诉衷肠。至理先明一性，二仪现、三殿恢彰。玄关外，临空奕奕，杲日布红光。群灵皆受命，谁能保守，玉府元阳。万神交灿，九混中央。结就玄珠一颗，辉神彩、光列南昌。寥阳馆，华房出入，齐唱满庭芳。
元	马钰	《玉炉三涧雪 继重阳韵  藏头 拆起永字》	别乡关宁海，持真实为。怀三教作良朋。内日光为证。悟清清净净，知湛湛澄澄。中养火虎龙吞。诀传来游泳。
元	张野	《沁园春 壬子和人为寿用止酒韵》	身世飘零，勋业何成，鬓华渐生。记去年欢笑，遨游帝里，今年憔悴，卧病江城。直道难行，浮名识破，正要生平两眼明。心无歉，但世间公论，自有人评。竹风萧飒初停。算何境、能如梦境清。问命之穷达，三杯酒软，身之去就，一叶舟轻。毁誉从他，醉醒在我，赢得篷窗听雨声。秋江上，更莼鲈无限，鸥鹭多情。
元	王丹桂	《好离乡 余祖居利州，有李仙者，自彼而来。》	，未知是王家那一书，因成此词以寄之聊与话行藏。生死轮回岂尽量。无奈顽心迷爱欲，滋彰。千古悠悠不到乡。幸遇祖重阳。开阐全真出世方。寄语吾族当省悟，消详。这个从来。
元	侯善渊	《沁园春》	混沌之中，恍惚存亡，何所运为。自妆分天地，三才应化，山川华丽，秀野兰芝。日月鲜明，移神显焕，洞晓阴阳合圣机。通爻象，离龙坎虎，二兽相持。山头雾锁寒溪。震霹雳、峥嵘聒太微。泻银河一派，珠千颗，泛冷波潋滟，光照华池。撮聚还源，收归鼎进，火候烹煎子午时。丹砂就，点形神永固，保命无衰。
元	姬翼	《满江红慢 勉刘主簿》	眩目空花，纷纷尽、如绳缄缚。软红尘堆里汩没，认为真乐。二陆来时忘后患，两疏见处谁先着。正梦魂、随蚁到槐安，何时觉。兴废事，曾着莫。繁华盛，还销落。更不须人劝，自宜斟酌。古镜磨开尘外境，隋珠枉弹檐头雀。待悟时、回首进前程，蓬莱约。
元	马钰	《战掉丑奴儿 冬天设粥，益利甚多。烦孙公副》	奉呈小词二阕三冬设粥来宫观，善事光临。休起愁心。悟取慈悲行最深。足人钦。休生倦怠常宁耐，胜檀沉。妙处闲寻。水火相生玉里金。
元	王恽	《望月婆罗门引 春雪后看山》	太行晴霁，孤墉高处揖清寒。云闲万髻千鬟。底事春风面目，一变玉。淡夕阳平远，野鸟飞还。青云莫攀。吾高兴、在东山。偃蹇孤松丘壑，不春悭。背阴桃李，正藉得、春光亦强颜。长剑、且莫轻弹。
金	元好问	《癸巳五月三日北渡三首》	道旁僵卧满累囚，过去旃车似水流。红粉哭随回鹘马，为谁一步一回头？
元	倪瓒	《古诗一首奉送友仁贤良之京师》	吴山朝霭外，阊门春雨余。超忽孤帆远，天末浮云舒。君今北阙游，我栖南山庐。荷锄事耕作，闭户咏诗书。高林鸣禽曙，青苔行迹疏。还期茅檐下，一枉故人车。
元	刘处玄	《酹江月》	陇西余虑，到潍阳秦台，空来空去。贵府推官同太守，相访临归叮嘱。壬戌新正，欲邀到府，未见先生许。处玄重答，这里元宵亦做。四序孰悟三元，天官赐福，下救阴灵苦。生在中华崇道德，世赞名传千古。大醮洪禧，青词奏圣，感应应难遇。文山作醮，白龟莲衬王祖。
元	杨维桢	《春申君》	春申君，见利重，见理蒙。保相印，封江东，李家女儿入楚宫。春申灭国并灭嗣，舍人入相遗腹子。
元	王恽	《木兰花慢 赋红梨花》	爱一枝香雪，几暮雨，洗妆残。尽空谷幽居，佳人寂寞，泪粉兰干。芳姿似嫌雅淡，问谁将、大药驻朱颜。塞上胭脂夜紫，雪边蝴蝶朝寒。风流韵远更清闲。醉眼入惊看。甚底事坡仙，被花热恼，惆怅东兰。细倾玉瓶春酒，待月中、横笛倩云鬟。吹散碧桃千树，尽随流水人间。
元	张可久	《人月圆 三衢道中有怀会稽 北曲聊乐府前集今》	松风十里云门路，破帽醉骑驴。小桥流水，残梅剩雪，清似西湖。而今杖履，青霞洞府，白发樵夫。不如归去，香炉峰下，吾爱吾庐。
元	马钰	《玩丹砂 赠堂下道人》	意恶心顽烟火生。口张舌举是非生。伤人害己过潜生。辩者自然为不善，善人不辩善芽生。无争上士得长生。
元	许有壬	《鹧鸪天 夜长臂痛手挛，展转不能寐，霜晓窗》	枕上所得长短句三首，呈贤弟一笑。仍请于侄辈一和，以畅老怀白发京华恋俸钱。溪山游钓惜无缘。老来恶兴凭诗遣，枕上才成一两联。人自苦，月空圆。衾绸如铁夜如年。但稽子新文学，莫问宾朋岁几。
元	杨维桢	《牛商行》	黄牛商，水牛商，驱牛渡淮道路长。淮天喘热淮月黄，老商爱牛视如伤。淮民耕稼禾上场，皮角有令恐牛殃。君不见昨夜官军大索马，牝牡千匹如驱羊。
元	沈禧	《风入松 题城西草屋》	隐君家住郭西。清政总堪论。身居尘市心丘壑，四时将、风月平分。座有洪儒谈笑，门多长者蹄轮。数椽草屋仅容身。别是一乾坤。小山花木饶佳趣，势崭岩、气压昆仑。兴到自弹绿绮，闲来时倒金樽。
元	吴存	《水调歌头 代赠医者葛道夫》	欲问长生药，句漏有丹砂。只今医国妙手，还属葛仙家。出入圣神工巧，操纵温凉寒热，功用妙无涯。谈笑起沉痼，阖郡万人夸。又何必，神楼散，紫荷车。火攻更是上策，一灼补千瑕。使子声流梁楚，使子名齐和缓，当代更谁加。金帛何足报，吾笔解生花。
元	杨维桢	《结袜子》	汉家九陛飞秋霜，公卿会立朝明堂。王生何人谈老黄，廷辱廷尉理不山。廷尉跪结袜，有如壮夫出胯下，面无惭色神洋洋。君不见黄石公进张良，夏侯章诋孟尝，长者之名从此扬。
元	王冕	《九日书怀》	玉露霏凉木渐酡，每逢佳节惜年华。青山叠叠多归梦，白发萧萧不在家。触景漫思千古事，无钱空对一篱花。相知相见情何已，石鼎山泉且煮茶。
元	马钰	《采桑子 誓死赤脚，夏不饮水，冬不向火》	我今誓死环墙内，夏绝凉泉。冬鄙红烟。认正丹炉水火缘。师恩欲报勤修养，炼汞烹铅。行满功圆。做个蓬瀛赤脚仙。
元	马钰	《黄鹤洞中仙 继重阳韵》	不敢心狂走。极谢师真守。芋栗今番六次餐，美味常甘口。不作东叟。不恋东风柳。参从风仙物外游，共饮长生酒。
元	王哲	《集贤宾 鸣鹤馀音卷一》	仔细曾穷究。想六地众生，强揽闲愁。恰才得食饱，又思量、骏马轻裘。有骏马，有轻裘。又思量、建节封侯。假若金银过北斗。置下万顷良田，盖起百尺高楼。儿孙自有儿孙福，莫与儿孙作马牛。贪利禄。竞虚名，惹机勾。岂知身似、水上浮沤。贪恋气财并酒色，不肯上、钓鱼舟。荒尽丹田三顷，荆棘多稠。宝藏库、偷了明珠，铁灯盏、渗漏了清油。水银迸散难再收。大丹砂甚日成就。杀曾叮咛劝，劝著后，几曾。苦海深，波浪流。心闲无事却垂钩。呜呼锦鳞终不省，摇头摆尾，姿纵来来，往戏波流。愚迷子，省贪求。只为针头上名利。等闲白了少年头。
元	谢应芳	《赠庆别驾》	台州别驾不之官，烟水孤村共岁寒。偶有浊醪留晚酌，旋挑生菜簇春盘。三年邻里通家好，四海兵戈行路难。且喜门前金色柳，东风堪作画图看。
元	李齐贤	《木兰花慢 长安怀古》	骚人多感慨，况故国、遇秋风。望千里金城，一区天府，气势清雄。繁华事，无处问，但山川景物古今同。鹤去苍云太白，雁嘶红树新丰。夕阳西下水流东。兴废梦魂中。笑弱吐强吞，纵成横破，鸟没长空。争如似犀首饮，向蜗牛角上任穷通。看取麟台图画，余马鬣蒿蓬。
元	袁易	《烛影摇红 同前韵》	二月江南，乱莺萦揽飞花阵。今年春苑淡如秋，疏柳闲三径。尘网么弦待整。怕离愁、琵琶话醒。牡丹犹未，杜宇休催，东君归准。赋笔才悭，故人能写兰成病。中流独自扣舷歌，空有鱼龙听。娃馆琴台路永。定何时、追随帽影。断崖歌树，蔓草平烟，凭阑俄顷。
宋	释原妙	《辞世》	来不入死关，去不出死关。铁蛇鑽入海，撞倒须弥山。
元	华幼武	《百字令 为彦弘母夫人寿 以上三首见淡生堂抄》	人生七十，都道是、自古世间稀有。今日华堂，阿弥初度，更绵绵增寿。花柳呈妍香云霭，正好暮春时候。江山如画，百年风景依旧。最喜兰玉森森，彩衣齐拜，舞埙迭奏。罗绮香中蟠桃熟，争献瑶池王母。愧忝姻联倚庄椿，琼树岁寒长久。歌词一阕，敬称千岁春酒。
元	王处一	《满庭芳 示门人，令往文登设贫》	彭李刘哥，三人一志，能和满县知交。宁心效力，相助各坚牢。今日文山去也，设贫会、无论卑高。严冬苦，迎风冒雪，认取莫辞劳。搬柴并运水，依时救济，粒米休抛。禀合堂高意，宠辱含包。灭火须凭法忍，除阴鬼、全仗禅刀。真阳动，烹金炼玉，永永列仙曹。
元	王恽	《好事近》	华发一衰翁，世事眼中看彻。只为年来薄宦，负东山高节。冥冥神理到无凭，此外更何说。安得百壶春酒，埽羁愁如雪。
元	张昱	《水殿纳凉图》	别殿红绡女，无风亦自凉。栏边是湖水，夜夜宿鸳鸯。
元	王冕	《醉贤图》	浩饮浪吟何慷慨，衣冠尚在晋风流。七贤林下固不异，六逸溪头良可谋。既是甘为避世士，不妨且作醉乡侯。幕天席地无留滞，笑杀三闾空白头。
元	黄镇成	《东阳道上》	山谷苍烟薄，穿林白日斜。崖崩迂客路，木落见人家。野碓喧春水，山桥枕浅沙。前村乌桕熟，疑是早梅花。
元	王处一	《满庭芳 赠出家众》	米麦精华，冲和恬淡，自然造化成神。无生妙道，变良因。既得长生久视，明颠倒、月伴风邻。先师教，颐真了性，富国更安民。清新腾朗耀，天威扫荡，灭祆氛。布大慈甘露，广被人伦。却返生前混沌，重加遇、枯朽逢春。方知道，三田宝满一性免沉沦。
元	张翥	《东风第一枝 忆梅》	老树浑苔，横枝未叶，青春肯误芳约。背阴未返冰魂，阳梢已含红萼。佳人寒怯，谁惊起、晓来梳掠。是月斜、花外幺禽，霜冷竹间幽鹤。云淡淡，粉痕渐薄。风细细，冻香又落。叩门喜伴金尊，倚阑怕听画角。依稀梦里，记半面、浅窥朱箔。甚时得、重写鸾笺，去访旧游东阁。
元	宋德方	《雨霖铃 鸣鹤余音卷一》	高山流水。叹知音者，世间能几。终南万里，烟霞归去也，岁云暮矣。拄杖药炉经卷，除此外、有何行李。乐恬淡、清静家风，一片灵台莹如洗。就中妙处因师指。下工夫、战退无常鬼。匣藏三尺神剑，霹雳响、火龙飞起。天下升平无事，白云间、笑傲而已。名利客，不信长生，奔走红。
元	丘处机	《无俗念 灵虚宫梨花词 以上强村丛书用晦木斋》	春游浩荡，是年年、寒食梨花时节。白锦无纹香烂漫，玉村琼葩堆雪。静夜沈沈，浮光霭霭，冷浸溶溶月。人间天上，烂银霞照通彻。浑似姑射真人，天姿灵秀，意气舒高洁。万化参差谁信道，不与群芳同列。浩气清英，仙材卓荦，下土难分别。瑶台归去，洞天方看清绝。
元	杨维桢	《乙酉四月二日与蒋桂轩伯仲诸友同泛震泽大小》	江国春归夏云孟，十日五日风雨横。具区摆阖浪如山，吴儿善泅并敢榜。今朝气候昨不同，湖头无雨兼无风。小施祠前棹讴发，楼船下水如游龙。大雷不动小雷伏，银海空青光夺目。鱼龙百怪暂祓除，平展轻绡三百幅。牙樯五两空中举，陈渎村中过挝鼓。烧笋既憩彭城湾，采莼复渡杨家浦。中流飓发占莫徭，须臾鲸浪吼蒲牢。长年捩柁称好手，小腰失箸生寒毛。蒋家二仲素奇士，更有登高羊叔子。老崖铁笛上青云，玉龙穿空卷秋水。船头可奈风水何，拔剑拟斫生蛟鼍。人生哀乐固相半，神灵涉意毋过多。鸱夷入海人不识，渔媪渔王配寒食。乡里小儿舞竹枝，乞与神童舞铜狄。我闻洞庭之峰其橘大如斗，剖而食之见奕叟。弱水不隔天表流，独我胡为牛马走？五湖挂席从此首。
元	马钰	《＊心香 岐阳镇张同监问修行》	休问因缘，各做修行。古人言、两句堪听。人人有分，个个圆明。但事情疏，心情净，达长生。元气盈盈，大法成成。初观、日月停停。光辉莹莹，龙虎平平。觉本真真，常寂寂，永宁宁。
元	倪瓒	《赠别益以道书记》	一笑相逢岂有期，因怀西崦话移时。李公祠畔空余月，陆子泉头旧有诗。旅思凄凄非中酒，人情落落似残棋。云涛眼底三生梦，鸥影秋汀又远离。
元	马钰	《清心镜 杨待韶求问》	杨待韶，塑得好。弄泥弄水，何曾养浩。休厮、休乞诗词，好留心向道。细研穷，得寻讨。净里清中，自通玄奥。气神精、无漏丹成，跨云。
元	李孝光	《鹧鸪天》	千载循良汉鲍宣。云仍儒雅故依然。龙门他日文章客，雁荡今朝行地仙。鱼脍玉，酒流泉。紫萸黄菊斗清妍。祝君此会年年健，药里阴功已付。
元	侯善渊	《渔家傲》	日照阳魂空中炼。璇玑运斡天网转。咫尺眼前人不见。通一线。炉开鼎裂天光现。瑞散琼花飞片片。香风暗拂灵雯面。冷淡清虚情雅宴。真堪羡。玉宸扶御寥阳殿。
元	马钰	《＊心香 继重阳韵》	此个扶风。幼习儒风。遇风仙、传得清风。风狂便做。总笑余风。这风风风，风得煞，似心风。脱俗宜风，离境收风。向玄关、要捉云风。香风不断，悦我松风。待好风来，灵风至，便乘风。
元	许有孚	《摸鱼子》	买陂塘旋栽杨柳，平章风月专务。归来温树无人问，但听四窗荷雨。圆作渚。准拟似、神仙瀛海烟波屿。凭阑独语。笑元亮谋生，秫多菊在，唯识酒中趣。东华路。朝士从教推许。庙堂议论如吕。而今不说经纶话，只办西城联句。邻酒醑。更乘兴相从，香鼎兼琴谱。平生考古。已散却黄金，买回清福，倚杖看为圃。
元	马钰	《探春令 赠王知玄》	洞天几阵清清雨。遥指琼林堪睹。一条玉杖，随行探得，性内金莲吐。婴娇女姹来相聚。更有真龙虎。自然显出，祥光覆载，一个灵明主。
元	王冕	《应教题梅》	刺刺北风吹倒人，乾坤无处不沙尘。胡儿冻死长城下，谁信江南别有春？
元	杨维桢	《荆钗曲》	扶风女，行如有嬖，貌如钟离春。三十不肯嫁，独识五噫君。荆钗服终身，井臼操必亲。举案上食如大宾。如何会稽守，糟糠告去如市人。
元	姬翼	《春从天上来》	身世蜗蛮。在一气盈虚，宛转循环。电光影里，石火星中，生灭如许时间。尽劳神胶扰，名与利、抵死相干。自摧残。为一团虚幻，百转机关。睫在眼前不见，但认假为真，倒大痴顽。太平难遇，真道难遇，识取旧日家山。到无何乡里，云霞步、玉蕊芝兰。会仙班。庆长春天上，来满人。
元	长筌子	《倾杯》	休休我省也，弃世俗、洞庭深处。好行步。大药烧成，宝珠收得曲按无弦，音胜宫羽。洪杨道德，风范钟吕，许由巢父。向逍遥彼岸，寻个水云侣。谁能继圣徒，智若愚，六情断灭，九玄通悟。妙粹冲虚，炳焕灵明，物物般般，无疑无虑。一真莹彻，功行满足，顿超尘所。便归来洒落，
元	马钰	《踏云行 仵寿之生日，设醮索词》	谨写青词，专修黄?香茶酒果并香烛。钟声磬韵透青霄，科仪款款当宣读。瑞气氤氲，祥烟馥郁。金童玉女传言速。不惟寿永过松筠，仁人。
元	朱唏颜	《宴清都 饯提控令史林君瑞》	试倚江亭棹。来执手、问君归计何早。宾僚攀挽，元戎举辟，正堪谈笑。青衫两见书考。且暂屈、致身未老。料鲲鹏、须奋天池，骅骝宁恋绉草。堪夸健笔挥斤，长材破的，积案如扫。霜台器重，兰省优容，十连仪表。平生不在温饱。但行志、功名尽了。便归来、说似梅花，清尊细倒。
元	尹志平	《无俗念 通仙观作》	通仙地僻，向西山深处，倚云栖迹。俯视峰峦千万叠，隔断红尘消息。闲步烟萝，静吟风月，此事何人议。修真上士，更于何处寻觅。一带无尽山川，洞天幽圃，自有神仙域。名利相缠谁得到，难伴清虚闲客。碧洞高眠，清岩稳坐，岂羡王孙宅。我来几度，此中留意多日。
元	张楫	《失调名 赠梁梅 续夷坚志卷四》	谁知幽谷里，真有寿阳妆。
元	程文海	《临江仙 饯拜都御史》	海北天南千万里，绣衣霄汉乘骢。飞来黄鹤喜相逢。清霜鹦鹉月，寒食牡丹风。仙阙晓班催玉笋，马蹄还上春空。江头官柳得春浓。不如江汉水，万折与俱东。
元	马钰	《满庭芳 赠辛五翁姜四翁》	豪富过人，作为异众，莱阳姜鉴辛通。文登趁醮，不惮冒霜风。来往近乎千里，投坛告、马钰姜公。持孝道，宰公闻得，惠酒劳奇功。虔诚逢感应，醮仪才罢，仙现云中。命丹青妙手，传写奇容。从此住行坐卧，搜斡运、阴里阳宫。忘尘事，乡人钦羡，相重更相崇。
元	郯韶	《清平乐 玉山名胜集》	湘云微度。六曲朱阑暮。帘外香飘梅子树。知有王孙索句。谁将琼吹霞。柳花飞过东家。说与门前去马。断肠休为琵琶。
元	王国器	《踏莎行 破窗风雨，为性初微君赋 铁网现珊瑚》	润逼疏棂，寒侵芳袂。梨花寂寞重门闭。检书翦烛话巴山，秋池回首人千里。记得彭城，逍遥堂里。对床梦破檐声碎。林鸠呼我出华胥，恍然。
元	魏初	《浣溪沙 为刘归愚寿》	前辈风流有几人。拚教诗酒百年身。小红灯影近新春。醉里看花城外寺，闲来课种水南村。人间百伪不如真。
元	侯善渊	《玩华胥》	古岸蟠桃初绽。新月素光交灿。尘世几人窥，我留心高盼。长叹。长叹。回首远游仙梵。
元	杨维桢	《览古四十二首  其二十四》	弹琴戴安道，焦桐破奇声。蔚宗与文季，俱以琴自鸣。天子不得屈，王公不能聆。独怜褚司徒，银柱老齐伶。
元	王哲	《如梦令》	九三隅维积洚。水面尽为凌冻。奇性最坚贞，任放明光出从。遥送。遥送。返照天涯。
元	侯善渊	《四块玉》	一点皎然冰玉洁。浩劫无生灭。跨古腾今无暂歇。遍极目，真空摄。此法方知通妙诀。玄理人难别。两路曹溪分关节。映水照，天空月。
元	马熙	《摸鱼子》	买陂塘旋栽杨柳，参知三岛机务。方壶圆峤千夫力，挥汗已能成雨。凫立渚。看两两胎禽，俯伏红云屿。忘机对语。尽较短量长，昨非今是，未害老仙趣。山中计，长吏讵能羁许。糊涂正合吕。交梨火枣如缄惠，何必云林漓句。瓶罄醑。问玉醴金浆，通我仙宗谱。尝闻往古。说舟近蓬莱，风犹引出，何处觅县圃。
元	王冕	《次王元之武平寺诗》	官居正与僧居近，乘兴何妨日日来。因向林泉得幽致，竟忘尘世有炎埃。松云隐隐当窗户，花露下石苔。对景令人重怀古，海天秋尽鹤飞回。
元	王处一	《归朝欢》	四大圆光攒一簇。明月清风开慧目。法身养就道根芽，仙童身执天花竹。会弹弦外曲。本性莹若荆山玉。乐真欢、闲吟碧洞，闪出祥烟绿。苦尽甘来天赐禄。日月交宫真反覆。无中别有好家风，免投胎舍重挥捞。性灯常照烛。应化太虚通纯熟。个灵明、包罗万象。出离生死辱。
元	关汉卿	《【双调】大德歌 夏》	俏冤家，在天涯，偏那里绿杨堪系马？困坐南窗下，数对清风想念他。蛾眉淡了教谁画？瘦岩岩羞带石榴花。
元	王哲	《如梦令》	九一初寒有自。朔气任从开肆。是处蛮严凝，正遇中冬节至。藏异。藏异。内隐新阳欲施。
元	许有壬	《菩萨蛮 宿造口用稼轩韵》	月明江阔天如水。夜深残烛纵横泪。底事不求安。世间多好山。一杯君且住。万里人南去。倡汝莫要予。山寒无鹧鸪。
元	牛真人	《跨金鸾 呜鹤余音卷四》	锦堂春，琼仙朝列琼筵。遇良辰、名香共，吐氤氲、瑞蔼祥烟。庆三真、重阳五祖，愿当今、圣主遐延。昔有轩辕。驾龙腾飞、上朝玉帝自争先。恁时万圣齐会，宴赏共留连。箫韶美，金童捧盏，玉女传宣。观神宫、仙苑异景，降鸾凤、鹤舞翩翩。仙童报，蟠桃正结，丹桂初圆。万载金龟，千秋玉兔，老人星见，庆这些事，洞天佳景，还也胜尘缘。无来去，天地同寿，日月齐年。
元	姬翼	《鹧鸪天》	门外黄尘点人。山童不敢启云扃。石坛清坐神游北，径及无何接玉京。香霭霭，气盈盈。蟠蛟飞凤会云朋。自倾碧酒重玄饮，醉里乘风下太。
元	元好问	《临江仙》	明月清风无尽岁，平生老子南楼。阎闾谈笑说封侯。谁能知许事，一笑去来休。旧见辋川图画里，十年孤负欢游。百金早晚得菟裘。与君成二老，来往亦风流。
元	杨维桢	《筚篥吟》	春风吹船下扬州，夜听笛声江月流。故宫摇落杨柳秋，客子于邑山阳愁。明朝此声不可求，乃知朔客杜宽者，手持悲篥寻南游。胡笳拍中愁未休，龟兹角管亲编收。王门历尽及五候，翩然鸿飞不可留。笛材既访柯椽锼，更协鸣凤昆仑丘。卷芦易地鸣陇头，城南思妇歌牵牛。欲绝未绝一缕抽，划然石裂千丈湫。叫噪鹅鹳飞蛟虬，洞庭之水天东浮。杜宽杜宽艺绝忧，艺隐岂比闵张俦。为君贳美酒，不惜千金裘。和我君山莫邪笛，与尔同登黄鹤楼。
元	陈基	《题玉山草堂》	隐居家住玉山阿，新制茅堂接薜萝。悲翠飞来春雨歇，麝香眠处落花多。《竹枝》已听巴人调，桂树仍闻楚客歌。明日扁舟入青浦，不堪离思隔沧波。
元	束从周	《小重山 珊瑚木难卷二》	杨柳丝丝两岸风。前村溪路远，小桥通。人家依约水西东。舟一叶，移过荻花丛。清景迥涵空。好山青未了，暮云重。是谁惊起几征鸿。天然趣，却在画图中。
元	元好问	《水调歌头 少室玉华谷月夕，与希颜钦叔饮，》	刘几伯寿也。刘有二侍妾，名萱草芳草，吹铁笛骑牛山间，玉华亭榭遗吩谘伞鹛糜裉冕陨绞拢??乔肀谏偈疑饺???逯??病山家酿初熟，取醉不论钱。清溪留饮三日，鱼鸟亦欣然。见说玉华诗老，袖有忘忧萱草，牛背稳於船。铁笛久埋没，雅曲竟谁传。坐苍苔，?乱石，耿不眠。长松夜半悲啸，笙鹤下遥天。天上金堂玉室，地下石城琼壁，别有一山川。把酒问明月，今夕是何年。
元	程文海	《沁园春 寿晋轩》	久笑君家无此客，年年天际遥瞻。文星明似半规蟾。槐厅风细细，莲烛夜厌厌。尚记当年飞鹤谱，重随贺燕呢喃。逢迎一笑卷疏帘。花开春未减，日永酒频添。
元	王处一	《苏幕遮 诫道人相争》	出家儿，须决断。自己搜寻，不论他人短。性命休令尘惹绊。谨谨修持，独把顽心炼。养冲和，神不乱。点滴灵砂，搬载登云汉。玉姹金婴呈手段。无作无为，物外真空伴。
元	周权	《意行》	略彴三家市，溪回野路分。轻暾晞竹露，宿雨落松云。山寺依岩见，村舂隔坞闻。欣欣农事集，聊得狎鸥群。
元	王逢	《三贞篇寄纳麟哈剌参政幕下僚友》	梧西女陈氏，颜色绝胜玉。阿耶灯窗下，古传常暗读。义须嫁官人，麻枲心所足。兵麾忽东指，烽火蔓平陆。鱼鳖遭颠连，难狗同迫逐。猰貐哆其口，反噬机上肉。母子泣相誓，宁死不汝辱。春辉黯门楣，寒日照鬼录。皇天实鉴临，家庙为惨肃髽妇亦在难，自判受命独。臂血溅贼衽，贼叹为敛缩。差差白刃间，伟节惊耳目。荒野云雪暮，缅想会深竹。水流风悲鸣，星迸万羽镞。回首陷没地，何限委沟渎。大参行当来，恤典具简椟。前湖百世祀，明妆俨车服。从以双素鸾，配享畴敢黩。孤蓬任漂转，余齿寄草木。倡兹三贞篇，庶用矫浮俗。
宋	释原妙	《颂古三十一首》	红轮杲杲正当空，昨日今朝事不同。尽谓古今都坐断，谁知贼过后张弓。
元	沈禧	《风入松》	一溪新水绿涟漪。嫩柳袅金丝。扁舟载得春多少，轻摇过、芦荻沙堤。惊起一双，飞来几点凫鹭。笔床茶灶总相随。蓑笠不须披。烟波深处耽清趣，任逍遥、不管伊谁。抱膝吟余好句，回头又得新诗。
元	张伯淳	《满江红 寿张绣江》	省丝纶，早传到、和羹消息。无限事、但从纲领，认教端的。回省平生游宦处，那曾些个由人力。算知心、惟有好湖山，秋澄碧。从此去，开寿域。缘底事，催行色。傍重阳时候，且排瑶席。何待殷勤斟菊水，底须托兴青松柏。愿年年、浓蘸绣江波，供词笔。
元	高明	《和李别驾赏牡丹》	绛罗密幄护风沙，莫遣牛酥污落花。蝶梦不知春已莫，鹤翎还似暖生霞。诗呈金字怀仙客，手印红脂出内家。独羡沉香李供奉，清平一曲度韶华。
元	尹志平	《一剪梅 咏前高山》	新得前高一簇山。清虚洞府，亘古仙坛。皇天怜我苦奔驰，佚我年高，教我开颜。暗谢高穹赐我闲。松间石上，断了追攀。忻然自得乐无穷，行出堪观。坐也堪观。
元	王哲	《恣逍遥》	物物拈来，般般打破。惺惺用、玉匙金锁。沥沥澄源，炎火焰火。盈盈处，上下倒颠换过。妙妙神机，玄玄性果。清清做、静中堪可。现现虚空，灵灵真个，明明衮光，光莹宝珠一颗。
元	杨维桢	《览古四十二首 其六》	应侯刻薄人，须贾得无死。飞将杀霸陵，狼狠不足齿。如何画眉郎，五日杀掾史。
元	马钰	《柳梢青 和古词韵二首》	悟个不生不灭。更不肯、拈花摘叶。忻则高歌，醉眠芳草。攀游仙阙。有时普劝人人，莫讶我、丁宁切切。走骨行尸，贪财竞色，枉销年月。
元	王冕	《杂兴》	萧萧白发满乌巾，不会趋时任客嗔。种菜每令除宿草，煮茶常自拾枯薪。屋头流水溅溅响，溪上闲花树树春。寄语儒林赵诗伯，好收风月作比邻。
元	韩奕	《水龙吟 海＊许氏舟名》	软红尘里忙人，有谁能识沧洲趣。飘然一叶，也无根蒂，御风千里。禅客芦茎，仙翁莲瓣，笑他方外。任浮家不繁，行踪无定，算前身，岂飞絮。不着风花浪蕊，护篷窗、青帘休起。卧游容与，笔床茶灶，安如屋里。待约灵槎，银河秋夕，访牛寻女。且先载我月明中，洗脚唱歌归去。
元	元好问	《论诗三十首》	万古幽人在涧阿，百年孤愤竟如何？无人说与天随子，春草输赢较几多。
元	元好问	《三奠子 同国器帅良佐仲泽置酒南阳故城》	上高城置酒，遥望舂陵。兴与废，两虚名。江山埋玉气，草木动威灵。中原鹿，千年後，尽人争。风云寤寝，鞍马生平。钟鼎上，几书生。军门高密策，田亩卧龙耕。南阳道，西山色，古今情。
明	王逢年	《夜行郎二首拟古乐府寄所思》	昔看明月不如郎，同照菱花伴晓妆。别后郎情宁似月，瑶阶随影度孤房。
元	王哲	《如梦令 蒙友惠词》	明月古今长有。怎奈华宗海口。黑窟里头居。黯不分夜昼。吾友。吾友。问你如何下手。
元	阿鲁威	《双调 湘夫人》	促江皋腾驾朝驰，幸帝子来游，孔盖云旗。渺渺秋风，洞庭木叶，盼望佳期。灵剡剡兮空山九疑，澧有兰兮沅芷菲菲。行折琼枝，发轫苍梧，饮马咸池。
元	倪瓒	《贻文举》	波光浮翠阁，苔色上春衣。杨柳莺啼笛，樱桃鸟啄稀。荣名非所慕，登览意忘归。泖水宜修禊，重来坐钓矶。
元	王哲	《武陵春》	天地唯尊人亦贵，日月与星临。道释儒经理最深。精气助神习题。四个三般都晓彻，丹结变成金。衮上明堂透玉岑。空外得知音。
元	侯善渊	《西江月》	顾我有身有患，窥真无作无为。自然斗柄运璇玑。日月周盈天地。点著冰灰雪炭，烧成火枣交梨。一时分付与峨嵋。益我聪明智惠。
元	王逢	《辞帅幕后王左丞复以淮省都事过举且送马至以》	梁驩难冲城，干将难补履。历块过都百战材，枉送怀铅提椠士。左手控紫游缰，右手执青丝鞭，?身试上文锦鞯。吴台越苑山浪涌，连城花暗摇红烟。由来得意虞失脚，率府元僚早辞却。方图安步傍林泉，敢许横行向沙漠。野庭憩马荒鸡鸣，马思故枥雄风生。殷勤目送使上道，驾牛万一至南平。
元	沈禧	《鹧鸪天 咏红梅寿守节妇》	萼绿仙姝庆诞辰。酡颜晕酒粲朱唇。霞绡翦袂云裁佩，绛雪为肌玉作神。超俗态，断凡尘。飘然风韵夺天真。能坚北岭冰霜操，不竞南园桃李。
元	刘敏中	《蝶恋花 清和即事》	池馆清和风色软。笋绿梅黄，细雨忙新燕。榴萼尚含红一半。荷钱乱叠青犹浅。心绪未肠已断。病损形骸，自是追陪懒。一缕麝烟斜作篆。
元	张翥	《谒金门 寒食临川平塘道中》	溪水漫。岸口小桥冲断。沽酒人家门巷短。柳阴旗一半。细雨鸣鸠相唤。曲港落花流满。两两睡红暖。恼人春不管。
元	王冕	《夏节士》	夏侯先生天下士，风流倜傥忠义俱。平生勋业能自知，腹内更有非常书。浪游不废灯火读，骑马儿郎空碌碌。王门讲道三十年，坐使穷荒移国俗。浮云蔽日客梦单，勇锐欲食奸臣肝。径持白事上天子，不顾宰相与乃官。沈冤昭雪清四海，旧时枝叶生光彩。至今长安诸小儿，拍手为之歌慷慨。归来弗受大官名，五湖一叶扁舟轻。丹青徒写苏子卿，黄花自友陶渊明。老我论交苦不早，意气相期且倾倒。读公佳传诵公诗，江南节士如公少。
元	长筌子	《解愁》	岁月匆匆，忙如奔骑。来往暗催浮世。爱河谁省悟，戏欲浪苦争名利。火院忧他妻共子。更不念、自身憔悴。你直待大限临头，恁时悔恨，又成何济。活鬼贩骨千回，空劳壤纷纷，闹如蝼蚁。丈夫心猛烈，秉慧万缘齐弃。劈碎凡笼无碍。任自在、玩山游水。向林下、醉饮真风，坦然高卧，占清闲贵。
元	王哲	《无梦令》	此日方知颠倒。一切因心善做。决烈便回头，换面更名堪讨。全道。全道。正好安排炉灶。
元	王冕	《济川阻雪九月二十七日客况 其四》	黄河西下水多生，滕州徐州田不耕。农民尽逐鱼鳖去，商贾只凭舟楫行。青山峨峨出鲁国，白云滚滚来任城。浪游欲尽燕云道，尚欠南风几日程。
元	杨维桢	《春侠杂词（一十二首）》	柘林纵猎金毛鹰，花街行春银面马。夜宿倡楼酒未醒，飘风吹落鸳鸯瓦。
元	马钰	《满庭芳 丹阳神光灿》	披蓑携杖，坦荡逍遥。都缘识破尘嚣。终日狂歌狂舞，有似王乔。好与童稚嬉戏，更有时、相伴渔樵。无萦系，得真欢真乐，真寂真寥。闲访山居禅老，使予心，云鹤引过溪桥。月下归来，拉得三两知交。松间庵前小酌，抚玉琴，宝鼎香烧。无俗论，愿将来，同上丹霄。
元	张昱	《临安访古·将军树    （王平时率群队狂戏此》	将军官重执金吾，不比秦朝列大夫。王为锦衣归故里，遂令老树有称呼。
元	谭处端	《满庭芳》	咄这憨牛，顽狂性劣，侵禾逐稼伤蹂。鼻绳牢把，紧紧刀须收。旧习无明常乱，加鞭打、始悟回头。忘思处，孤峰困卧，默默万缘休。渐。前步稳，芒儿闲散，心意何留。趋云山自在，真东歌讴。蓑笠闲堆古岸，短笛弄、新韵悠悠。黄昏后，人牛归去，唯见月当秋。
元	张雨	《踏沙行》	春梦还山，药罗岩上。觉来便觉身无恙。不知引入市尘壶，丹瓢犹挂苍龙杖。一脉清凉，三关调畅。更展沧溟量。还将底事谢先生，山中。
元	舒逊	《水调歌头 寿贞素兄》	稀年古来少，何况又逾三。双瞳炯炯凝碧，白发更盈簪。刚把残冬留住，先借新春四日，拚醉倚晴酣。荣悴付定命，艰险任经谙。舞斑衣，沽腊酝，典春衫。觥筹兄弟交错，同是鬓。自喜衣冠奕世，未堕诗书如线，此外更何惭。笑问梅花信，春已到枝南。
元	王哲	《折丹桂 重阳教化集卷之一》	害风故著言谈引。全道应难忍。荣华攀爱已捐除，谩调和，教你尽。好将心脉时时诊。道服须支准。前篇词意请消详，这番儿，催得紧。
元	马钰	《遇仙亭 继重阳韵》	喜喜蓬头。达达根由。永永誓不贪求。渐渐归于正觉，申申燕处优游。万万尘缘识破，专专志做持修。遇遇风仙传口诀，疑疑涤尽更何搜。灿灿不昏幽。玉玉金光结，心心愿做渡人舟。累累功成行满，真真去访瀛洲。
元	苏大年	《雷塘二首》	吴公台下雷塘路，锦缆牙樯行乐处。当年玉树后庭花，梦里相逢惜春暮。君不见东家北舍人未归，落花满地蝴蝶飞。
元	王旭	《木兰花慢 扬州寿纪子周》	皇天忧世难，生俊，佐时来。有忠孝诚心，文章大手，经济雄才。他年汉庭三策，要青云高步出尘埃。儿女徒惊气岸，丹青莫状灵台。诗人清骨即仙才。何处觅蓬莱。便唤取何郎，一尊同醉，东阁官梅。充闾郁葱佳气，挽春风、都入紫霞杯。休道寿君无物，滔滔万里江淮。
金	元好问	《壬辰十二月车驾东狩后即事》	万里荆襄入战尘，汴州门外即荆榛。蛟龙岂是池中物，虮虱空悲地上臣。乔木他年怀故国，野烟何处望行人？秋风不用吹华发，沧海横流要此身！
元	王恽	《水龙吟 郭宣徽善甫开宴娱宾，命乐工郭仲礼》	，音弱弱，宛犹在耳，且有衰年情之感。明日严甫修撰为求乐府，赋越调以歌年情乡之感。明日严甫修撰为求乐府，赋越调以歌之春风绿绮堂深，尊前初识年面。烟花紫禁，几年供奉，香飘合殿。悲壮凄清，九天飞下，凤吟莺。待近前细看，品题银字，知还是，红牙管。尽着金簧玉磬，泛宫声、五音初遍。朋簪四合，回头听处，少陵情惋。绿酒抛春，何心倾倒，汾阳金。为斯人少漏，玉堂消息，写清商怨。
元	杨维桢	《和篇》	东方龙君嫁龙女，雷车彭彭载风雨。神奸夜邀髑髅语，碧草无光愁露渚。鲛宫绡寒珠泪泣，鸾裙行烟翠痕湿。阿环娇小不成妆，帝子霜田作汤邑。胭脂蒙土吹海腥，阳侯击浪玻璃声。湖边地皮薄如纸，长堤卷作长江水。
元	王处一	《谢师恩》	随缘顺化行方便。岂敢微生倦。唯望英豪皆向善。遵崇内教，外施洪行，各把顽心炼。两肩童子相攀恋。报应头头显。家道兴隆多喜宴。同跻福寿，永除灾障，勿昧修真愿。
元	王哲	《醉蓬莱 咏雪 重阳全真集卷之六，全卷皆藏头》	然间云雾，密布长天，遍空呈瑞。屑飘飘，舞风前轻坠。面凝酥，山头铺分，又爽兼鲜媚。姹婴儿，相将携手，同来游觑。里全真，实中迎宝，满插琼花荣贵。脉和明，更三光分锐。地生辉，震方通耀，放烂银霞起。见师呼，仙童邀我，蓬莱一醉。
元	马钰	《清心镜 赠魏害风》	风姑姑，怀秘奥。意净心清，头头是道。自然得、真乐真欢，并无些烦恼。不谄诈，不倨傲。玉花丛里，结成金宝。便等候、紫诏来宣，应通。
元	韩奕	《惜春》	漠漠晴光淡淡天，山青水白景依然。杜鹃啼处花如雨，白发伤春又一年。
元	杨维桢	《览古四十二首 其二十》	会稽嵇叔夜，才气浩不群。平生癖于锻，余好在琴尊。不如一长啸，携琴学苏门。可怜广陵散，奇弄今无闻。
元	王哲	《蓦山溪》	笔兼红墨，砚子同为事。甲乙紧相随，缺一物、难能作使。闲来静坐，屈指细寻思，要为书，不时思，须用清泉水。恰如四季，春夏秋冬是。漫热与凉寒，相结就、年何拟议。元来就上，别有妙玄微，按真玄，合天机，闰月方成岁。
元	元好问	《最高楼 商於鲁县北山》	商於路，山远客来稀。鸡犬静柴扉。东家欢饮姜芽脆，西家留宿芋魁肥。觉重来，猿与鹤，总忘机，风浪里，竟安归。云山既不求吾是，林泉又不责吾非。任年年，藜藿饭，芰荷衣。
元	王哲	《江神子》	虚中空外认盈盈。喜前程。看分明。占得真坚，慧照助新声。五座门开通出入，任来回，好游行。高峰上便纵横。结云棚。结云棚。势峥嵘。滚出灵光，一点似朱樱。彩色般般笼罩定，处清凉，永长生。
元	姬翼	《春从天上来》	幂幂尘埃。叹自古悠悠，不省沉埋。利名场上，人我丛中，单认这个形骸。念本来一点，谁无分、都是仙材。谩疑猜。唤千声酩酊，不肯头回。何日梦中惊觉，管识破从前，白蚁庭槐。洞天深处，霞友云朋，谈冰咀雪相陪。对紫芝幽圃，香风里、碧酒倾杯。信悠哉。有龙蟠虎绕，沉醉蓬。
元	王冕	《司马氏藏唐子华山水扇画》	近来山水画郭熙，江南独数休宁令。笔法精奇意态古，咫尺万里开天镜。岩头老树如老龙，隔湖喜见山重重。小桥依约野色远，茅庐隐映林影空。门前垒块石头路，荒苔野草青无数。往来不见车马尘，正似山翁旧居处。程伯休父司马孙，风流文彩垂青门。平生爱书入骨髓，尺素寸楮无不存。我生所好亦殊绝，一见此图狂欲跌。安得为招唐令来？添我梅花千树雪。
宋	释原妙	《示如梦禅人行脚》	闲处休居静莫住，转入转深转幽固。纵至深深尽底时，更须知有那一步。昔日曹溪亲到来，今时往往多羞互。若非丧尽目前机，倒岳倾湫无觅处。
元	王丹桂	《忆王孙 自咏》	云何便会做痴憨。只为番番世事谙。度日随缘不外贪。处云庵。渴饮。
元	周砥	《读书》	读书易为感，时节已徂秋。行游固可适，岁月不留。高斋旷而寂，人务罕相酬。千载事了了，宁不慕前修。道在无今古，天运每周流。万理由我具，消摇极冥搜。为乐不在兹，况复储怨尤。予本楚狂士，意气迈九州。偶然似有契，持身寓林丘。万钟非所辞，一毫非所求。
元	马钰	《超彼岸 继重阳韵 重阳教化集卷之三》	家缘不藉。遇风仙传得，修补清虚之架。懒里寻慵，慵里更寻闲暇。上街来，除我相，先乞化。木人箭指云溪射。觉正中周，天通明八卦。见粒神丹，灿烂果然无价。水云游，访秦川，行教化。
元	王丹桂	《秋霁 继古韵述怀》	肥遁人家，对东南万里、鲸海横碧。兰苑芝田，暖香风送，不灭凤城春色。寿松径里。绿茵嫩纹如织。又还是。鹤诏乍回，犹听九霄唳。天教赋我、此段嘉期，寸心澄寂、百虑蠲息。向闲中、呼童煮茗，玉瓯轻泛浪花白，神爽气和何有隔。况真常道，时时默运玄功，湛然无为，澹然自。
元	沈禧	《菩萨蛮 灵严岚翠》	幽轩东面灵岩麓。四时佳气供吟目。雨过断纤埃。郁蓝屏障开。岚光浮翡翠。日射添明媚。高涌出云间，只疑西子鬟。
元	马钰	《玩丹砂 寄南京道友》	自愧无缘去大梁。亦无心意学贤良。夷门道友我思量。予在环墙调水火，诸公何日绝炎凉。山侗叮嘱悟黄梁。
元	陆文圭	《点绛唇 王仲谦席上，歌者魏都惜求子华写真》	小立娉婷，歌声低遏行云住。不胜珠翠。玉面慵梳洗。除却姚黄，魏紫谁堪比。君描取。卷中人美。得似崔徽未。
元	许有壬	《木兰花慢 和杜德常中秋韵》	叹流光如水，又分破，一年秋。柰妒雨痴云，良宵佳节，不遂登楼。山川满前图画，幸故乡无复有新愁。风物催成老境，乾坤付与双眸。几年京国苦淹留。今得赋归休。况天柱峰头，清辉好在，氛翳俱收。身闲更逢全景，是腰钱骑鹤上扬州。明日霜天红树，绝胜芦叶汀洲。
元	马钰	《蓬莱客 赞重阳真人》	离西漠。重阳来访蓬莱阁。蓬莱阁。祥光浮动，果然侵廓。阐扬教典胜施药。道尊自是师严恶。师严恶。僻人归正，要超碧落。
元	王哲	《瑞鹧鸪》	修行莫练外容红。只要当中起赤心。从此能生木上火，自然养就水中金。瑶芳宝树同相守，玉叶琼枝共厮侵。休去他方寻伴侣，个中真个是知。
金	元好问	《摸鱼儿 乙丑岁赴试并州，道逢捕雁者云，今》	恨人间、情是何物，直教生死相许。天南地北双飞客，老翅几回寒暑。欢乐趣。离别苦。是中更有痴儿女。君应有语。渺万里层云，千山暮景，只影为谁去。横汾路。寂寞当年箫鼓。荒烟依旧平楚。招魂楚些何嗟及，山鬼自啼风雨。天也妒。未信与、莺儿燕子俱黄土。千秋万古。为留待骚人，狂歌痛饮，来访雁丘处。
元	姬翼	《江神子慢 咏香》	玉童报朝彻。仙梦断、华胥太平国。素屏侧。金炉暖、灰衬云心虚白。御封坼。一瓣才拈清馥馥，氤氲满、灵空无间隔。遍飘三境融融，通高厚，贯金石。神州初凝玉釜，记不萌枝上，微露春色。几人识。尘凡阻、岂许垂瓜明得。气绵密。洞府高真俱默会，游蜂蝶、纷纷无处觅。杳然曳缕虚凝，入寥天一。
元	王逢	《送观可道郎中祠南镇使淮府还京（二首）》	亲奉天香祀会稽，黄封玉检烂金泥。地同南岳临朱鸟，祠俯名藩异碧鸡。三秀乘春沾雨露，五云披晓见端倪。好祈神化资神武，缥渺前旌举白霓。
元	马钰	《无梦令 四十一首  赠景公》	物外先生姓景。酒色气财常警。稍稍觉偏颇，不待他人自儆。自儆。自儆。得步长生内境。
元	赵秉文	《水调歌头 昔拟栩仙人王云鹤赠予诗云，寄与》	四明有狂客，呼我谪仙人。俗缘千劫不尽，回首落红尘。我欲骑鲸归去，只恐神仙官府，嫌我醉时真。笑拍群仙手，几度梦中身。倚长松，聊拂石，坐看云。忽然黑霓落手，醉舞紫毫春。寄语沧浪流水，曾识闲闲居士，好为濯冠巾。却返天台去，华发散麒麟。
元	梵琦	《渔家傲》	听说西方无量乐。凡夫浅智难图度。随有愿度无不获。何劳萦。珠衣绮馔黄金宅。地似掌平尤广博。八功德水非穿凿。白藕花中胎可托。三生约。如今岂可轻抛却。
元	王冕	《秋怀 其七》	朝行太行路，夕渡巫峡水。所至或相触，舟车竟摧毁。人生各异面，方寸千万里。片语苟不符，其险过于此。
元	杨维桢	《金谷步障歌》	金谷水派银河流，金谷峙据三神丘。太仆卿君十二楼，花草不识人间秋。蜀江染丝红五色，紫凤衔丝终夜织。剪断鲸涛三万匹，天女江妃不敢惜。明珠量斛买娥眉，时时玉笛障中吹。红鸾翠鹊飞在地，香尘蹋蹋凝流脂。野鹰西来歌吹歇，踏锦未收风雨裂。楼前甲士屯如云，楼上佳人坠如雪。呜呼！董家郿坞金成泥，鬼灯一点燃空脐。齐州奴，何用尔，只须豆粥与萍齑。不见只今金谷底，野花作障山禽啼。
元	王冕	《秋夜雨》	秋夜雨，秋夜雨。马悲草死桑乾路，雁啼木落潇湘浦。声声唤起故乡情，历历似与幽人语。初来未信鬼啾唧，坐久忽觉神凄楚。一时感慨壮心轻，百斛蒲萄为谁举？山林岂无豪放士？江湖亦有饥寒旅。凝愁拥鼻不成眠，檠孤焰短寒花吐。秋夜雨，秋夜雨，今来古往愁无数。谪仙倦作夜郎行，杜陵苦为茅屋赋。只今村落屋已无，岂但屋漏无干处？凋余老稚匍匐走，哭声不出泪如注。谁人知有此情苦？秋夜雨，秋夜雨，赤县神州皆斥卤。长蛇封豕恣纵横，麟凤龟龙失其所。耕夫钓叟意何如？梦入江山毛发竖。余生听惯本无事，今乃云胡惨情绪。排门四望云墨黑，纵有空言亦何补？秋夜雨，秋夜雨，何时住？我愿扫开万里鱼，日月光明天尺五。
元	侯善渊	《满庭芳》	静室颐神，宁心默运，内观一点真阳。洞虚豁朗，焕焕透明堂。照见虚空法界，先天地、独立无双。三光秀，圆明实相，浩劫应时长。回头谁问己，眼前顼著，不用思量。自然契道，物我两俱忘。唯有清风皓月，通神化、无极之光。升玄路，混元一，拍塞遍诸方。
元	王蒙	《宫词》	南风吹断采莲歌，夜雨新添太液波。水殿云廊三十六，不知何处月明多。
元	杨维桢	《祭曲江》	天子忆忠言，前此枉圣恩。始知龙虎道，即上是东门。
元	马钰	《万年春 闻乡人来到，以词聊代家书》	斩钉截铁不思家。永绝孤疑永弃家。足履白云寻羽客，杖挑明月返仙家。乡中园馆非吾宅，物外蓬瀛是我家。自在逍遥无宿虑，何须重话旧时。
元	刘敏中	《太常引 忆归》	无穷尘土与风涛。名利两徒劳。解印便逍遥。算只有、渊明最高。小窗幽圃，种兰栽菊，心远气应豪。海上摘蟠桃。不许见、秋霜鬓毛。
元	谭处端	《如梦令》	落魄无拘野叟。自在逍遥闲走。他日返家山，重会云朋霞友。知友。知友。共饮蟠桃仙酒。
元	于立	《口占诗》	日落大堤杨柳明，栖乌也复可怜生。若待清明花似雪，风光多属上林莺。
元	侯善渊	《满庭芳》	迅速韶光，俄然过了，算来刚甚劬劳。红颜衰朽，绿鬓渐疏焦。由自争名竞利，全不念、生死难逃。轮回处，似环蝼蚁，来往几千遭。君还心省悟，明通周象，拨易穷爻。地天通泰，离坎自相交。阴返阳生运化，纯精粹、清冲霄。胎光现，神风绰约，飞步玩琼瑶。
元	长筌子	《粉蝶儿》	欲说天机，奈尘寰、世人不信。只因他夙缘无分。恋浮华，贪火院，气神亏损。贩尸骸，迷了本来心印。悟后回头，乐清闲、莫劳方寸。好参求妙灵玄牝，炼纯阳，惊宇宙，一声雷震。恁时节，向蓬莱会中相等。
金	元好问	《论诗三十首》	望帝春心托杜鹃，佳人锦色怨华年。诗家总爱西昆好，独恨无人作郑笺。
元	王恽	《感皇恩 史总管诚明伯还  川，老怀凄然，有》	十里走徵车，笑予游宦。老马为驹望英盼。客怀相慰，时对凌烟生面。浩歌虽慷慨、南山粲。公子翩翩，沉酣经传。不似当年闭门衍。杨花归路，肯逐东风流转。且遮西日去、长安远。
元	元好问	《鹧鸪天》	澹澹青灯细细香。四更人语在幽窗。西风数点迎秋雨，六尺芙蓉满意凉。秦树远，楚天长。绿娇红小负年芳。鸳鸯莫道无离恨，锁向金笼恰是。
元	王丹桂	《忆王孙》	逍遥坦荡绝忧愁。管甚流年春复秋。露地安眠放白牛。晚烟收。一曲。
元	杨维桢	《公无渡河》	公无渡河，河水深兮不见泥。公身非水犀，乌风黑浪欲何济？公不能济，横帆在河西。青头少妇泣血啼，有年不死将谁齐？公死河灵伯，妾死河灵妻。
元	郭翼	《拟杜陵秋兴（四首）》	落日江南发棹歌，楚王宫庙郁嵯峨。雨经巫峡朝云湿，木落洞庭秋水多。璧月银河空复在，玉箫金管奈愁何。只今文藻悲迁客，何处波涛吊汨罗。
元	赵孟頫	《岳鄂王墓》	鄂王墓上草离离，秋日荒凉石兽危。南渡君臣轻社稷，中原父老望旌旗。英雄已死嗟何及，天下中分遂不支。莫向西湖歌此曲，水光山色不胜悲。
元	丘处机	《忍辱仙人》	一泽天恩齐庆贺。群生地著无饥饿。愁态眉间都蹴破。还真个。盈街堆亩收田课。酝酒邀宾时唱和。排筵看食重堆棰。醉饱腥膻心不挫。骄矜过。却忧福里潜生祸。
元	赵雍	《人月圆》	相思何日重相见，山远水偏长。凤弦虽断，鸾胶难接，愁满离肠。最伤情处，鲛绡遗恨，翠靥留香。故人何在，浓阴深院，斜月幽窗。
元	元好问	《千秋岁》	双纹彩袖。乍舞霓裳后。香雾暖，琼。绿鬟蝉影动，小摺湘裙皱。歌声断，彤云尽日晴昼。，冰丝轻雪藕。细酌鹅儿酒。任醉拥，佳人手。彩行乐事，莫惜杯如斗。千万寿，愿如明月天边久。
元	袁易	《木兰花慢 九月一日，与彦良及南山上人游张》	词，末章盖为彦良发也对荒台老树，云物淡，水容清。更犀尘玄谈，疏髯长啸，此地逢迎。幽并故多俊杰，看赋诗、鞍马气纵横。画拥金傍柳，夜呼银甲弹筝。齐奴锦去绿芜生。歌院锁虫鸣。问斜日秋光，猩红睡魄，知为谁醒。盈盈倚墙弄色，更无言、向客最含情。折赠何人云鬓，今宵肠断西泠。
元	王冕	《感慨 其二》	东南多胜概，古迹渐对寻。诸老题诗处，繁阴蔽石林。云团溪雨重，水落野塘深。感慨添余思，孤猿入暮吟。
元	马钰	《满庭芳 谢咸阳王法师》	山侗入道，远离巢窝。专心一志如何。决要烟消火灭，保养冲和。谁知因而借宿，稍相违、便起风波。伤功行，起无明怪劣，诗曲嘲他。蓦想从前自咒，将身比驴牛，象马驼骡。追悔无由，不免放效廉颇。专专负荆谢罪，望吾师、痛挞则个。琢磨过，免教真性，再见阎罗。
元	梵琦	《渔家傲 娑婆苦十六首》	听说娑婆无量苦。能令智者增忧怖。寿命百年如晓露。君须悟。一般生死无穷富。绿发红颜留不住。英雄尽向何方去。回首北邙山下路。斜阳暮。千千万万寒鸦度。
元	刘处玄	《满庭芳 赞道释寄助缘庐公武德 附云水集卷下》	释氏禅宗，老君道祖，吕钟海蟾明天。重阳立教，东海阐良缘。唯度丘刘谭马，分异、王郝先传。将来去，十洲仙会，霞友性团圆。成仙。非难易，行修八百，功了三千。待天书紫诏，性命完全。要出阳阴之，党夫染、万物无愆。真了了，龟蛇蟠绕，阴尽去朝元。
元	元好问	《木兰花慢 赠吹＊＊者张嘴儿暨乃妇田氏合曲》	要新声陶写，奈声外有声何。怆银字安清，珠绳莹滑，怨感相和。风流故家人物，记诸郎、吹管念奴歌。落日邯郸老树，秋风太液沧波。十年燕市重经过。鞍马宴鸣珂。趁饥凤微吟，娇莺巧啭，红卷钿螺。缠头断肠诗句，似邻舟、一听惜蹉跎。休唱贞元旧曲，向来朝士无多。
宋	释原妙	《山中四威仪供佛鉴师翁韵》	山中卧，月落猿啼过。正堪眠，石定从教破。
元	姬翼	《太常引》	人生弱丧自迷方。来往恰如狂。泥里弄泥团。竟不识、神珠夜光。几多风雨，几回磨灭，争肯暂回惶。何处是家乡。便指与、疑心怎忘。
元	侯善渊	《益寿美金花》	丹田固蒂。旋引灵泉频溉济。渐长黄芽。风撼孤根一径斜。美金花发。艳放清香初破甲。煎插银瓶。兼炷龙涎献上清。
元	刘仲尹	《琴调相思引 原误作摊破浣溪沙，兹据词律改》	蠢欲眠时日已曛。柔桑叶大绿团云。罗敷犹小，陌上看行人。翠实低条梅弄色，轻花吹垅麦初匀。鸣鸠声里，过尽太平村。
元	张宪	《哀亡国》	买桑喂蚕丝不多，凿洼种藕莲几何。广陵夜月琼花宴，结绮春风玉树歌。君不见黑头江令承恩早，白发萧娘情未了。狎语淫人梦不醒，宫城绿遍王孙草。昏昏黄雾塞宫门，白练寒生玉颈痕。锦绣江山春似画，几伤风雨吊迷魂。
元	关汉卿	《【双调】大德歌 秋》	风飘飘，雨潇潇，便做陈抟也睡不着。懊恼伤怀抱，扑簌簌泪点抛。秋蝉儿噪罢寒蛩儿叫，淅零零细雨打芭蕉。
元	马钰	《蕊珠宫 继重阳韵》	芋栗又分六个。遇投三、谓怀真个。立子三人总忘个。细搜寻、就中认个。中个性月圆圆个。真欢乐、不愁些个。或问扶风因甚个。报君知，舍那个，得这个。
元	耶律履	《朝中措 寄云中完颜公 永乐大典一万四千三百》	何年仙节弭人寰。玉立紫云间。气吐虹霓千丈，辞源江汉翻澜。金门大隐，管中谁见，位列清班。看取酒酣风味，何如明月缑山。
元	尹志平	《巫山一段云 戒无明》	一点光明大，三千业障深。劝君闻早细搜寻。莫待祸来侵。触处将身回转。慧性能生方便。这些消息汝还知。便是上天梯。
元	丁鹤年	《送四兄往杭后寄》	临别强言笑，独归情转哀。离魂凄欲断，孤抱郁难开。太守堤边柳，征君宅畔梅。过逢如见忆，烦寄一枝来。
元	刘敏中	《水龙吟 王瓠山承旨以赏牡丹水龙吟见寄，且》	者。则知瓠山所居，乃余向者所寓李氏居也。次韵答之牡丹何可无言，广平曾有梅花赋。蹉跎老矣，愁多欢少，花开人去。黄绢飞来，分明却见，旧家风度。是东皇，唤取玉堂仙伯，要长在、花间住。惭愧相思千里，也看同去年崔护。诗盟酒伴，吟看醉绕，应无重数。寂寞江亭，青山不断，碧云将暮。对夕阳老树，悠然北望，诵天香句。
元	周权	《蝶恋花》	罗绮香浓尘满道。耳热笙歌，又酌都城酒。离别中年徒感旧。骊驹抹电曾年少。砧杵西风寒意早。谢尽芙蕖、开到黄花了。独客自怜音信沓。
魏晋	李俊明	《水龙吟 翟端甫寿日十月一日 为孙歌男在》	胜游漫说山阴，算来不及山阳好。七贤林下，一时人物，何如安道。况有奇才，纵横笔阵，千军独扫。向碧油幢底，真儒事业，倚马看，檄书草。谁识平居隐操。翟汤遇江州、十分礼貌。世情交态，雀罗门外，几人曾到。且斗尊前，等闲休问，高山白早。赖?娥、留得一枝丹桂，伴灵椿。
元	袁易	《浣溪沙》	江上芹芽短试春。去年燕子定巢频。数朝风伯但消尘。莫问孟桓谁驾御，只缘嵇吕自情亲。平生我亦不羁人。
元	钱应庚	《春草碧》	故人胸次藏三略。鸥鹭小溪边，重寻约。千门兵火萧条，回首华亭有归鹤。城郭是耶非，伤前昨。相逢谩说新诗，多君郢削。随分一枝安，甘依泊。书囊再睹雄文，帷幄忠言似良药。携手问何时，承平乐。
元	尹志平	《巫山一段云》	性烛通天眼，心灯放慧光。湛然灵物自真常。无处不圆方。住世荣华不恋。举措常行方便。一朝功满化云归。独步赴瑶池。
元	丘处机	《蓬莱阁 述怀》	栖霞客。西游栖在南溪侧。南溪侧。千寻赤岸，万株苍柏。无心只有轻云白。举头不见繁华色。繁华色。空华杂乱，世人贪得。
宋	赵功可	《绮寮怨》	忽忽东风又老，冷云吹晚阴。疏帘下、茶鼎孤烟，断桥外、梅豆千林。江南庾郎憔悴，睡未醒、病酒愁怎禁。倚阑干、一扇凉风，看平地、落花如雪深。千曲囊中古琴。平泉金谷，不堪旧事重寻。当日登临。都化作、梦销沈。元龙丘坟无恙，谁唤起，共论心。哀歌怨吟。问何似、啼鸟枝上音。
元	陈基	《秋日杂兴（五首）》	关山摇落雁飞迟，江汉飘零有所思。倦客自怜苏季子，故人谁问介之推。露催络纬窗间织，风缉騕蛸户外丝。独荷慈亲念游子，倚门日日数归期。
元	王冕	《红梅 其九》	彩凤穿花啄石苔，玉窗琼户紫烟开。山人不说罗浮梦，却忆玄都观里来。
元	白朴	《水调歌头 丙戌夏四月八日，夜梦有人以三元》	，上中下也。恍惚玩味，可作水调歌头首句，恨秘字之义未详。后从相国史公欢游如平生，俾赋乐章，因道此句，但不知秘字何意。公曰，秘即对也，甫一韵而寤，后三日成之，以识其异。三元秘秋水，天人点破消息，梦里悟南华。河伯徒，归毫末，一笑井中蛙。试问漆园老，谁是大方家。黄钟，推甲子，定无差。悠悠天理人事，风外万飞沙。且弄空山明月，自荐寒泉秋菊，睡起漱朝霞。更欲辨齐物，银海眩生花。
元	谭处端	《神光灿 寄长生刘师兄》	处端稽首，上覆刘仙，一别悠忽三年。每遇临风对月，思渴高贤。忽尔遽承教字，方就审、法候安然。弟且喜，无劳齿录，存念绵绵。自愧尘缘未断，在磁洛两郡，且恁随缘。不果来期，希恕老拙无愆。首春即当拜觐，履高秋、颐素不宣。处端望，师兄通妙几前。
元	陈孚	《太常引 以上二首见词品卷五》	短衣孤剑客乾坤。奈无策，报亲恩。三载隔晨昏。更疏雨、寒灯断魂。赤城霞外，西风鹤发，犹想倚柴门。蒲醑谩盈尊。倩谁写、青衫泪痕。
元	王逢	《古从军行（七首）》	彼虏或有人，我师岂无名。上计贵伐谋，掩袭非示征。草塞狼反顾，一水西流声。寇恂斩皇甫，余子乌足程。
元	白朴	《一半儿》	云鬟雾鬓胜堆鸦，浅露金莲簌绛纱，不比等闲墙外花。骂你个俏冤家，一半儿难当一半儿耍。
元	王丹桂	《玉炉三涧雪 妙用》	罢论古人公案，且呈自己门风。三更三点扣斋钟。便是予家妙用。湛湛空花形象，澄澄水月仪容。两番消息一番同。看你如何拈弄。
元	张可久	《中吕·红绣鞋》	绝顶峰攒雪剑，悬崖挂冰帘。倚树哀猿弄山尖，血华啼杜宇，阴洞吼飞廉。比人心，山未险。
元	白朴	《清平乐 李仁山槛中蟠桃梅 案此下原附李杜山》	前村潇洒。雪径人回驾。一槛谁移春造化。郁郁香浮月下。青绫半护冰姿。宛然临水开时。说与绿毛幺凤，不妨倒挂虬枝。
元	明本	《行香子》	不爱娇奢。不喜繁华。身穿着、百衲袈裟。行中乞化，坐演三车。却怕人知，怕人问，怕人夸。雪竹交加。玉树槎牙。一枝开、五叶梅花。东村檀越，西市恩家。但去时斋，闲时讲，坐时茶。
元	谭处端	《踏莎行》	既得修真，须搜玄理。心中事事都忘弃。因师妙旨悟元初，山头一点光明起。落魄生涯，水云活计。遨游坦荡红尘里。诸公休讶这风人，寻常。
元	周砥	《望颐山》	曾着颐山屐，穿云古洞归。松浮仙峤日，花落女萝衣。翠壑晴蜺饮，丹房玉燕飞。烟尘此时路，长望一歔欷。
元	陈栎	《金菊对芙蓉 九月二十五日寿金 金氏园有》	寿宿腾光，寿香袅碧，郁葱枝上梧桐。记麟令旦，门挂弧蓬。今年东阁郎皆侍，怀章绶、拜捧金钟。荣华富贵，眼前谁似，堪展眉峰。秋高景物俱浓。正阶前金菊，巧对芙蓉。爱菊名寿客，寿与公同。醉蓉初莹凝脂面，酣天酒、芳脸潮红。何妨判饮，与花双醉，醉似花容。
元	商挺	《双调·潘妃曲》	闷酒将来刚刚咽，欲饮先浇奠。频祝愿，普天下厮爱早团圆。谢神天，教俺也频频的勤相见。
元	张养浩	《山坡羊  潼关怀古》	峰峦如聚，波涛如怒，山河表里潼关路，望西都，意踌蹰。伤心秦汉经行处，宫阙万间都做了土。兴，百姓苦，亡，百姓苦。
元	元好问	《鹧鸪天》	寿菊才开。秋光着意主人家。清香未许人间识，先占重阳。儿绶绿，母金花。斑衣庭下乐无涯。要知他日中书考，细步堤上。
元	张昱	《临安访古（九首）·石镜》	临安山中古石镜，曾照钱王冕服来。天遣紫苔封里后，等闲不许别人来。
元	王哲	《苏幕遮 赠京兆药市街赵公》	赵公邀，吃水饭。颗颗珍珠，料料灵芝蔓。食就圆明生园苑。开阐琼花，不作凡躯楦。合三光，分四宪。壮起精神，宝鼎童儿健。五色霞光同一建。此则充盈，得得平生愿。
元	李孝光	《水调歌头 与于云峰》	吾子钓游处，一过一徘徊。旧时酒壶茶碗，重洗古莓苔。点检东头松菊，料理西头水竹，一一手亲裁。别有古人意，石上五株梅。马少游，陶元亮，大佳哉。世间荣枯宠辱，我辈未须猜。此是君家邱墓，此是君家第宅，缘底不归来。我有一杯酒，准拟拂尘埃。
元	王哲	《行香子》	如要修持，依恁相当。出真慈、真慧无方。上从父母，下顺儿娘。待放琼花，飘琼屑，饮琼浆。做就金园，建起瑶房。这朱郎、常心香。命声响亮，性韵玎铛。便得清冷，成清净，处清凉。
元	刘敏中	《木兰花慢 元夕后小雨》	淡春阴如雾，酿春雨、洒春城。便罗绮风柔，园林气暖，巷陌尘轻。鳌山顿成潇洒，恰上元过也罢烧灯。到处柳金梅雪，一时水绿山青。午窗梦断破微晴。蓦听卖花声。忆北苑寻芳，南园载酒，节近清明。韶华向人如旧，莫青春行乐负平生。说与东君知道，先迎舞燕歌莺。
元	叶颙	《至正戊戌九日感怀》	风急登高野客伤，悲笳声里过重阳。正须击剑论《孤愤》，何暇携壶举一觞！白骨不埋新战恨，黄花空发旧枝香。寒烟冷日东篱下，西望柴桑路更长。
元	张宪	《陈桥行》	唐宫夜祝邈佶烈，忧民一念通天阙。帝星下射甲马营，紫雾红光掩明月。殿前点检作天子，方颐大口空诛死。重光相荡两金乌，十幅黄旗上龙体。中书相公掌穿爪，不死不忍秘《鸿宝》画瓠学士独先几，禅授雄文袖中草。君不见，五十三年血载涂，五家八姓相吞屠。陈桥乱卒不拥马，抚掌先生肯坠驴。
元	牧常晁	《临江仙 以上并见玄宗直指万法同归卷五》	学道要明心地印，更须阴阳同行。不能及物只为身。小乘无智慧，大道几时成。一种贡高夸自会，妄言眩惑人情。只图博取利和名。不思生死苦，万劫路冥冥。
元	王恽	《水龙吟 寿都督史侯，时为东平总管》	汉坛千古风流，笑谈自是诗书将。两淮草木，一门忠孝，先声远畅。奕世金貂，雄边韬略，三军独张。道十年汉水，旌旗动色，春都在，投壶唱。一点德星迥照，光浮动、太山千丈。戟门春静，人安事，提封保障。汉相规随，盖公安靖，平生心赏。见筹毫不远，凤池消息，醉仙家酿。
元	杨维桢	《东林社》	陶公八十日，解组归山阿。觉今若不早，我日十倍过。开涂划荆棘，斧缺且无柯。赖尔东林社，招我南山歌。回视有漏因，已梧影与魔。有求不补失，无亏所成多。坐断前后际，不须辩维摩。
元	卢挚	《鹧鸪天 元贞元年九月初五日》	青女飞来汗漫游。素娥相赏玉为舟。三千年也蟠桃熟，万岁山高锦树秋。开寿域，望神州。日华云影思悠悠。愿将江汉清风颂，镌向崧崖最上。
元	王哲	《梅花引》	少无福。早孤独。憔翟一身无告嘱。日常思。日常思。此事分明，皇天便得知。见远促。见远促。侍来偏亲增汝禄。孝心推。孝心推。致感神明，洪喜得共随。
元	马钰	《梅花引 赠老李先生》	怎分晓。迷虚矫。爱恋家缘何日了。著尘嚣。著尘嚣。铁做人从，遭他火院销。猛悟无常非事小。跳出凡笼搜密妙。乐逍遥。乐逍遥。坎虎离龙，降来入玉瓢。
元	顾瑛	《湖光山色楼》	雨随牛迹坡坡绿，云转山腰树树齐。江阁晚添凉似洗，隔林时有野莺啼。
元	王特起	《喜迁莺 贺人生第三子 尧山堂外纪卷六十六案》	古今三绝。唯郑国三良，汉家三杰。三俊才名，三儒文学，更有三君清节。争似一门三秀，三子三孙奇崛。人总道，赛蜀郡三苏，河东三薛。欢惬。况正是，三月风光，好倾杯三百。子并三贤，孙齐三少，但笃三馀事业。文既三冬足用，名即三元高揭。亲朋庆，看宠加三锡，礼膺三接。
元	王蒙	《有感》	驯龙若御马，下上何足奇。飘摇海东鸐，司晨不如鸡。白云本无心，每与仙人期。悠然岩壑姿，卷舒岂无时。偶来还自赏，倏去令人思。燕台十二月，雪没黄金基。正月河冰泮，二月下流澌。江南三月暮，落花舞晴丝。归帆天际来，烟雨渡江迟。渌波映吴树，双飞锦?鹈。相思极春水，一夕到天涯。
元	杨维桢	《嬉春体（五首。钱塘湖上作。一云“赋俏唐体》	杨子休官日日闲，桐江新棹酒船还。叮咛旧客兼新客，漫浪南山与北山。好怀急就一斗饮，佳人能作五弦弹。君看此地经游辇，仿佛春风梦未残。
元	王逢	《宫中行乐词（六首）》	芍药为离草，鸳鸯是匹禽。君无神女梦，妾有楚王心。日短黄金屋，宵长绿绮琴。相将戒霜露，拜月绣帘阴。
元	张雨	《木兰花慢 己未十月十七日寿溪月真人》	试瑶台借雪，春意早，满林峦。笑东老殷勤，能倾家酿，与尽清欢。曾因求贤把诏，便朗吟、湓浦又庐山。自爱西湖烟雨，玉鞭分付青鸾。神仙官府肯容闲。枢要在玄关。有溪上金鳌，月中金粟，长驻婴颜。愿似洪橘术，尽千年、游戏向人间。早晚凤池书到，通明殿上催班。
元	王冕	《金陵行送余局官》	李白题诗旧游处，桃花杨柳春无数。六代衣冠委草莱，千官事业随烟雾。大江西下秦淮流，石头寂寞围荒丘。原田每每尽禾黍，青山不掩诸公羞。高楼如天酒如海，触景令人生感慨。红堕香愁燕子飞，风流王谢今安在？我欲去寻朱雀桥，淡烟落日风萧萧。交疏结绮杳无迹，但见野草生新苗。小儿纷纷竞豪纵，区区割据成何用？芙蓉水冷燕支消，千古繁华同一梦。伤今吊古如之何？头上岁月空蹉跎。君行喜有丝五紽，宦情不似诗情多。江南故事可知否？白云霙霙变苍狗。休论平生锦机手，浩歌且醉金陵酒。
元	刘志渊	《上丹霄》	正阳生，归癸地，气沉沉。产阴阳、偃月中心。化形龙虎，应时交媾不须擒。共成三体，长黄芽、香满乾。音寻鼎也性如珠，心如月，怀如玉，体如金。显九阳、绝尽纤阴。本来实相，应机隐显鬼神钦。太虚同量，莹无尘、跨古腾金。
元	白朴	《朝中措 题阙》	娃儿十五得人怜。金雀髻垂肩。已爱盈盈翠袖，更堪小小花钿。江山在眼，宝朋满座，有酒如川。未得芙蓉帐底，且教玳瑁筵前。
元	张可久	《鹧鸪天 贻乐府李芝秀》	秀结梨园五色芝。瑞云婀娜玉参差。佩环摇影青霞洞，歌扇留香白雪词。花可可，柳枝枝。别情还似送春时。洞箫吹月商颜远，采药人来好寄。
元	王冕	《送欧阳彦珍归杭》	金陵山势如蟠龙，金陵美酒玻璃红。对山酌酒却歌舞，坐笑前辈何英雄。六朝遗迹漫烟雾，凤凰台上秋无数。斜阳巷陌燕子飞，秦淮西下长江去。人生此会不偶然，眼前兴废何须言？丈夫事业要磊落，比较琐屑非高贤。我知欧阳乃奇士，乔木故家良有以。文章五彩珊瑚钩，肺腑肝肠尽经史。盛时仕宦三十年，东吴西楚情翩翩。解衣推食待豪杰，气义浑厚无雕镌。明朝乘兴过南省，鹤背秋声破秋溟。紫薇花对明月高，呼吸湖光数千顷。书生潇洒未有家，拟欲结屋青山阿。故人若有岁寒约，为我载酒寻梅花。
元	王冕	《漫兴 其四》	四川听雨化，三辅受风清。但得公行道，何劳苦用兵？关山无阻碍，淮甸渐清平。闻说招民义，衔哀事远征。
元	元好问	《鹧鸪天 祝妇人寿》	五福仙娥月殿来。依然微步彩云堆。一从别瑶池宴，不见蟠桃几度开。歌宛转，舞徘徊。碧梧秋意满池台。年年玉露收残暑，长送新凉入寿。
元	张翥	《疏影 王元章墨梅图》	山阴赋客。怪几番睡起，窗影生白。缥缈仙姝，飞下瑶台，淡伫东风颜色。微霜恰护朦胧月，更漠漠、暝烟低隔。恨翠禽、啼处惊残，一夜梦云无迹。惟有龙煤解染，数枝入画里，如印溪碧。老树枯苔，玉晕冰圈，满幅寒香狼藉。墨池雪岭春长好，悄不管、小楼横笛。怕有人、误认真花，欲点晓来妆额。
元	张鸣善	《普天乐》	雨儿飘，风儿扬。风吹回好梦，雨滴损柔肠。风萧萧梧叶中，寸点点芭蕉上。风雨相留添悲怆，雨和风卷起凄凉。风雨儿怎当，雨风儿定当，风雨儿难当。
元	姬翼	《西江月》	巨细洪纤在在，飞潜动植芸芸。乾坤升降不停轮。借问谁为转运。妙理周行独立，真君莫测冥存。一针一草尽浑沦。拈出虚空有。
元	王冕	《偶成 其六》	玉漏无声落草庐，荒村遥夜石灯孤。开门探雪三尺许，举眼看山一寸无。谁闵将军穷窟穴？空多公子梦氍毹。老吾不作功名想，只欲扁舟泛五湖。
元	揭傒斯	《山水卷》	稍稍云木动，蔼蔼烟峰乱。远浦引归桡，双崖临绝岸。方思隐沦客，欲结渔樵伴。水阔山更遥，幽期空汗漫。
元	马钰	《满庭芳 赠刘守初》	道家活计，少说些个。清闲一味无过。并没攀缘爱念，俗事相魔。逍遥水云自在，任东西、日月如梭。游历，便携筇趿履，项笠披蓑。不论天涯海畔，飚飚地，如痴似醉狂歌。外即虽然疏散，内养冲和。神丹一朝炼就，放霞光、万道非多。恁时节，礼拜风仙，直上大罗。
宋	释原妙	《颂古三十一首》	国师塔样最尖新，觌面拈来不露文。却被耽源添一线，至今描邈乱纷纷。
元	王吉昌	《南乡子 水火升降因土》	戊己媾阴阳。斡运专权摄四傍。驱驾天元随呼吸，非常。来往绵绵造化昌。气聚结玄霜。壶鼎冰凝透体香。神变灵通归物物，清凉。无碍真空。
元	元好问	《人月圆 卜居外家东园》	重冈已隔红尘地断，村落更年丰。移居要就，窗中远岫，舍后长松。十年种木，一年种谷，都付儿童。老夫惟有，醒来明月，醉后清风。
元	刘秉忠	《临江仙》	堂上箫韶人不奏，凤凰何处飞鸣。黄尘扰扰马纵横。谁能知乐毅，志不在齐城。后辈谩搜前辈错，到头义重功轻。海隅四面尽苍生。东风吹绿草，布谷劝春耕。
元	王丹桂	《长思仙 赠平州刘志真》	慕全真。处全真。举动行为务正真。惟凭一志真。合天真。契天真。十二时中守内真。头头现本真。
元	张昱	《感事》	雨过湖楼作晚寒，此心时暂酒边宽。杞人惟恐青天坠，精卫难期碧海干。鸿雁信从天上过，山河影在月中看。洛阳桥上闻鹃处，谁识当时独倚阑？
元	朱唏颜	《贺新郎 寿清尹靳从矩》	悬古槐成幄。燕泥香、繁红坠雨，半帘花落。一夜江皋黄犊雨，万顷绿云喷薄。听四野、田家欢乐。堂上琴声堂下水，画庭空、自下风檐雀。喧竞少，尽不恶。竹窗暑净巾斜着。傍筠轩、闲舒啸戏，舞翻霜鹤。几藤床挥玉尘，风骨棱棱如削。炯一段、清水秋壑。待得河阳桃李满，向雪堂、细订梅花约。须唤我，共酬酢。
元	蒲道源	《酹江月 次梅陷丈生旦感怀》	南箕月直，想青天、万里光芒生夕。谁料英灵如此赋，孤负生平胸臆。世事悠悠，尘缘衮衮，仰看晴空碧。利名余子，面羞汗长沥。幸自吾爱吾庐，南山招隐，洒扫躬厮役。但愿身强余庆在，流与子孙逢吉。畅饮遗情，浩歌乘兴，风月共呼集。从今数去，那朝非是生日。
元	马钰	《满庭芳 唐括氏儿子出家，以词赠之 按此词有》	冒雪行车，迎风访道，投余特地参同。说些修养，不论虎和龙。讲甚婴儿姹女，无龟蛇、日月交宫。无水火，亦无嗽咽，更没按时功。的端真妙用，无为活计，清净家风。锁心猿意马，勿纵狂踪。炼息绵绵来往，自然得、子母和同。全性命，紫书来诏，直赴大罗宫。
元	郭翼	《漫兴（九首）》	城南市中有楚客，醉卧高楼看月生。两儿共扶不肯下，紫箫吹度到天明。
元	周德清	《喜春来》	月儿初上鹅黄柳，燕子先归翡翠楼，梅魂休暖凤香篝。人去后，鸳被冷堆愁。
元	舒＊	《酹江月》	三槐氏胄，早荣升大府，展施才调。应欲濡须兵革后，几度愁纡怀抱。翦烛寒更，催科春晚，诸事安排了。簿书丛里，辛勤说与谁道。遥想淝水西边，三贤堂古，孝肃名偏好。为我瓣香先致敬，耿耿寸心相照。赞画侯藩，趋承相府，指日登枢要。不堪离别，一尊聊为倾倒。
元	关汉卿	《【南吕】一枝花 不伏老》	攀出墙朵朵花，折临路枝枝柳。花攀红蕊嫩，柳折翠条柔，浪子风流。凭着我折柳攀花手，直煞得花残柳败休。半生来折柳攀花，一世里眠花卧柳。梁州。我是个普天下郎君领袖，盖世界浪子班头。愿朱颜不改常依旧，花中消遣，酒内忘忧。分茶.竹，打马藏阄；通五音六律滑熟，甚闲愁到我心头！伴的是银筝女银台前理银筝笑倚银屏，伴的是玉天仙携玉手并玉肩同登玉楼，伴的是金钗客歌《金缕》捧金樽满泛金瓯。你道我老也，暂休。占排场风月功名首，更玲珑又剔透。我是个锦阵花营都帅头，曾玩府游州。隔尾。子弟每是个茅草冈、沙土窝初生的兔羔儿乍向围。场上走，我是个经笼罩、受索网苍翎毛老野鸡蹅踏的阵马儿熟。经了些窝弓冷箭鑞枪头，不曾落人后。恰不道人到中年万事休，我怎肯虚度了春秋。尾。我是个蒸不烂、煮不熟、捶不匾、炒不爆响当当一。粒铜豌豆，恁子弟每谁教你钻入他锄不断、斫不下、解不开、顿不脱慢腾腾千层锦套头。我玩的是梁园月，饮的是东京酒，赏的是洛阳花，攀的是章台柳。我也会吟诗，会篆籀，会弹丝，会品竹；我也会唱鹧鸪，舞垂手，会打围，会蹴鞠，会围棋，会双陆。你便是落了我牙、歪了我嘴、瘸了我腿、折了我手，天赐与我这几般儿歹症候，尚兀自不肯休。则除是阎王亲自唤，神鬼自来勾，三魂归地府，七魄丧冥幽，天那，那其间才不向烟花路儿上走！
明	楚石梵琦	《怀净土诗（八首。原一百十首）》	故乡别早话归迟，何待君言我自知。客路竛竮无一好，人生惆怅不多时。苍颜历历悲明镜，白发毵毵愧黑丝。再读南屏安养赋，屋梁落月见丰姿。
元	许有壬	《江城子 饮海子舟中，班彦功招饮斜街，以此》	柳梢烟重滴春娇。傍天桥。住兰桡。吹暖香云，何处一声箫。天上广寒宫阙近，金晃朗，翠。谁家花外酒旗高。故相招。尽飘摇。我正悠然，云水永今朝。休道斜街风物好，才去此，便尘嚣。
元	王吉昌	《万年春》	一气冲和，心猿紧琐难奔走。调柔受。密封关口。太一氤氲守。二者相融，默默昏昏久。成奇偶。炼须九九。丕享虚空寿。
元	高明	《赋幽慵斋》	闭门春草长，荒庭积雨余。青苔无人扫，永日谢轩车。清风忽南来，吹堕几上书。梦觉闻啼鸟，云山满吾庐。安得嵇中散，尊酒相与娱。
元	王冕	《题赵松雪关北小景图》	小草丛丛出浅沙，坐歌无奈画图何。长藤挂树春风少，老石敛云秋色多。客子淡然忘岁月，王孙徒尔忆山河。荒烟落日居庸道，几见毡车白马驮。
元	王结	《贺新郎 次范君铎诏后喜雨韵》	露下天如洗。正新晴、明河如练，月华如水。独据胡床秋夜永，耿耿佳人千里。空怅望、丰容旖旎。万斛清愁萦怀抱，更萧萧、苹末西风起。聊遣兴，吐清气。凤衔丹诏从天至。仰天衢、前星炳耀，私情还喜。鸿鹄高飞横四海，何藉区区围绮。绳武升平文治。自笑飘零成底事，裂荷衣、肮脏尘埃地。逢大庆，且沉醉。
元	王哲	《探春令 锁庵门，化马钰》	要知端的，默默细想，须凭因果。至今喜悦，投归玄妙，便把门儿锁。惺惺了了真堪可。有自然香火。静中寂，分明一个，师父来看我。
元	王吉昌	《风入松》	阴阳爻变坼乾坤。运一气高奔。推移动静分升降，摄浮沉、造化归根。引养谷神不死，表塞兑，闭其门。七星罗列绕昆仑。分取舍司存。扶持日进无为道，现神光、金色高喷。巧酝华英成秀，露玄体，证阳魂。
元	王冕	《楚汉两城》	楚汉英雄今寂寞，两城相倚旧封疆。荒台落日酣红叶，古墓秋风老白杨。岂是有为增感慨？便令无事亦凄凉。徘徊望尽东南地，芦苇萧萧野水黄。
元	王处一	《软翻鞋 谢人助缘》	清信出宽怀。都莫乱参猜。累蒙施惠宴重开。又无百回奉，相酬赛，春深去，夏归来。斋会好编排。增福更消灾。始终如一不生乖。守无为清净，真功满，离尘世，赴蓬莱。
元	王冕	《虾蟆山》	春风吹船著牛轭，扶藜直上山之脊。山上老石怪且顽，皮肤皴皱苔花碧。我来不知石有名，拊摩怪状心亦惊。野人指点为我说，此物却是虾蟆精。古昔曾偷太仓粟，三百余年耗中国。天官烛其阴有毒，敕丁破口剶其足。至今突兀留山丘，雨淋日炙无人牧。树根穿尻蛇入肚，老鸦啄背狐粪头。牧童时时放野火，耕夫怒击樵夫剁。自从残堕不能行，见者唾之闻者骂。虾蟆虾蟆非令仆，无功那窃天之禄。如今虾蟆处处有，天官何不夷其族？致令骄气吹臊腥，干霄上食天眼睛。百虫啖尽心未已，假作鼓吹怡人情。三月江南春水涨，纡青拖紫争跳浪。渔父持竿不敢言，猎夫布弩空惆怅。黄童白叟相引悲，田中更有蝌蚪儿。
元	张之翰	《太常引 寄乡中诸友》	一书除得海边头。怅无地著羁愁。何处望吾州。漫斜日、高城倚楼。东湖湖上，锦云十里，政好藕花秋。日日醉扁舟。也曾念、山东旧游。
元	刘处玄	《满庭芳 许真君全家拔宅升天，庞居士全家坐》	今世荣光，前生福行，悟来更好真修。外欢未尽，念动意多忧。清淡平常道乐，筠轩坐、至理频搜。真明了，碧天莹净，命耀似新秋。休休。崇道德，清廉治政，应变全周。待功成名遂，霞洞云游。琴剑仙经为伴，蜕仙去、真上云头。如庞许，全家拔宅，永永信瀛洲。
元	邵亨贞	《角招 次黄伯阳苕溪夭中韵》	暮云起。苕溪上，画桡荡漾春水。道人烟浪里。信笔赋诗，千古无此。吴头楚尾。问旧日、陶朱邻里。撷得江蓠寄远，向天角歇孤帆，且行行休矣。吟倚。柳阴傍晚，花期暗数，芳事今余几。旧游难屈指。化鹤归来，依然城市。纷纭闹紫。岂不羡、山林宫徵。更约吟船共舣。剩判得，落残花，欺行李。
元	白朴	《【双调】驻马听 歌》	白雪阳春，一曲西风几断肠。花朝月夜，个中唯有杜韦娘。前声起彻绕危梁，后声并至银河上。韵悠扬，小楼一夜云来往。
元	王丹桂	《玉炉三涧雪》	欲要超离苦海，先须割爱忘情。从来坑堑划教平。不入荒凉斜径。幻景浮华识破，疑心妄念休生。潇潇洒洒向前行。步步蓬莱有准。
元	杨维桢	《宿瘤词》	采桑女，项如罂，受教采桑，不受教观大王。大王聘之居中榜，旧衣不换新衣裳。采桑女，项如罂，宫中掩口笑喤喤。尧舜桀纣陈兴亡，中宫笑口惭且惶。服后服，正后宫；卑宫室，亲蚕桑；减戈猎，斥优倡。诸侯玉帛走东方，王上帝号声煌煌。
元	元好问	《蓦山溪》	群花烂漫，春色浓如酒。芳草绿铺砌，正酴、牡丹时候。佳辰协瑞，来降玉宫仙。珠帘卷，，画堂深，香雾腾金兽。朱颜，不改长如旧。金莫辞深，拚通宵、尽从银漏。笙歌丛里，欢度年华，看荣贵，有儿孙，永祝松椿寿。
元	元好问	《天门引》	秦王宫中不得近，从破衡成欲谁信？白头游客困咸阳，憔悴黄金百斤尽。海中仙人黄鹤举，大笑人间争腐鼠。丈夫何意作苏秦？六印才堪警儿女。古来多为虚名老，不见阿房净如扫。千年虎豹守天门，一日牛羊卧秋草。
元	李齐贤	《水调歌头 过大散关》	行尽碧溪曲，渐到乱山中。山中白日无色，虎啸谷生风。万仞崩崖叠嶂，千岁枯藤怪树，岚翠自蒙蒙。我马汗如雨，修径转层空。登绝顶，览元化，意难穷。群峰半落天外，灭没度秋鸿。男子平生大志，造物当年真巧，相对孰为雄。老去卧丘壑，说此诧儿童。
元	王冕	《泊聊城》	水宿聊城外，忘眠听漏声。浮烟连野白，孤月近船明。世变山河在，时移草木惊。绝怜知己少，感慨独伤情。
元	王冕	《山中杂兴 其七》	短策闲寻句，长歌独倚楼。野云迷客思，花雨乱春愁。论事思王猛，看书忆马周。老吾吾道在，一一付沧洲。
元	马钰	《金鼎一溪云 次重阳韵》	净里传章句，清中悟句章。通玄达妙得嘉祥。自是绝炎凉。玉户三封清浅。金鼎一溪云篆。蓬瀛方丈是家乡。卧月醉云堂。
元	邵亨贞	《贞溪初夏（六首）》	楝花风起漾微波，野渡舟轻客自过。沙上儿童临水立，戏将萍藻饲黄鹅。
元	王冕	《梅花 十四》	面墨已无情，岂但心如夷？昨宵疏影横，空山半窗月。
元	张翥	《多丽 为友生书所见》	小庭阶。帘栊婀娜蓬莱。恨匆匆、归鸿度影，东风摇荡情怀。不多时、见他行过，霎儿后、依旧回来。银铤双鬟，玉丝头导，一尖生色合欢鞋。麝香粉、绣茸衫子，窄窄可身裁。偶回头、笑涡透脸，蝉影笼钗。忆疏狂、随车信马，那知沦落天涯。豆蔻初、可怜春早，菖蒲晚、难见花开。红叶波深，彩楼天远，浪凭青鸟信音乖。等闲是、这番迷眼，无处可安排。行云断、梦魂不到，空赋阳台。
元	杨维桢	《桓山鸟》	桓山鸟，鸣声一何悲。严父戒二子，分财无嫡支。父死未葬命一遗，两枝荆华摧一枝。呜呼桓山鸟，鸣声实堪悲。死隔别，生流离，百鸟闻之为嗟嗞。
元	丘处机	《青莲池上客 景金本注云，二首本名青玉案》	重阳羽化登仙路。兄弟如何措。各各勤修生觉悟。通无入有，静思忘念，密考丹经祖。一时浩劫真容露。放荡情怀任诗句。直待人间功行具。云朋霞友，爽邀风月，笑指蓬瀛去。
元	张昱	《别刘博士》	只为情如雨，从教醉似泥。免看杨柳色，相送出城西。
元	张宪	《瑶池曲》	曼倩啼饥桃未熟，绮窗珠树层阴绿。上清童子昼临关，鸾尾扫云方种玉。芙蓉画阑春昼长，箫《韶》一派起回廊。八龙未暇送周穆，三鸟遽能迎汉皇。风雨苍苍隔玄圃，不劳西望祠王母。赠君桃核大如杯，归植茂陵陵上土。
元	杨维桢	《眉怃词》	朝画眉，暮画眉，画眉日日生春姿。长安已知京兆怃，有司直奏君王知。君王毛举人间事，不咎人间夫妇私。
元	王恽	《江城子 赋拜月图》	一枝繁杏宋墙东。翠帷重。卷春风。留得残妆，帘月拜玲珑。云作鬓蝉霞作袂，香雾湿，玉鬟。闲情都付烛华红。琐窗中。照芳容。细逐行云，零乱紫金峰。天外翠鸾仙侣在，城阙晚，梦芙蓉。
元	王哲	《瑞鹧鸪》	我咱别有赤穷穷。物物俱无事事通。清里清来全寂阒，闲中闲至住虚空。能邀照堪亲日，会捉轻飚便害风。此际黑云何处去，莹照衮出一团。
元	侯善渊	《满庭芳》	盥腹斋心，冲霜冒雪，为求神宝精瑛。凭君一举，眸子见青冥。四朗天无浮翳，冰轮坼、悬象俱明。辰宵馆，玉牌金字，谁是系芳名。途中人自昧，便心径，有误前程。回返故久，动复徐生。宝梵仙宫路稳，琼林宴、光散霞轻。神功妙，纯阳炼就，朝现紫微星。
元	舒逊	《木兰花慢 寿贞素克 强村丛书用善本书室藏钞》	怪夜来南极，祥光炯炯中天。恰先借新春，暂留残腊，为庆稀年。弟兄垂垂白发，愿年年辉映棣楼前。尊酒光摇旭，炉熏细袅轻烟。诗书一脉继青毡。五世喜家传。忆京横经，天台振铎，往事悠然。回头十年如梦，看园花灼灼几春妍。争似苍苍松柏，岁寒同保贞坚。
元	陈孚	《平江》	沧浪亭下望姑苏，千尺飞桥接太湖。故里空传吴稻蟹，寒祠犹记晋莼鲈。芙蓉夜月开天镜，杨柳春风拥画图。为问馆娃歌舞处，莺花还似昔年无？
元	成廷珪	《长江送别图送周平叔之通州丞》	福山苍苍倚天碧，狼山巉巉生铁色。两山当江作海门，力尽神鞭驱不得。沧波万里从西来，楚尾吴头天一壁。阴风转地鲸怒翻，黑雾连空龙起立。来舟去楫不敢动，袖手旁观唯叹息。扶桑浴日飞上天，百怪潜消杳无迹。水光镜净山亦佳，目送云帆高百尺。青霄要路君既官，白首穷途我犹客。烟中隐隐见孤城，令我思乡心转剧。《骊驹》歌罢将奈何，倚杖江南望江北。
元	魏初	《满江红》	天造云雷，问谁是、中原豪杰。人尽道、青钱万选，使君高节。自有胸中兵十万，不须更事张仪舌。看千秋、金镜一编书，心如铁。天下利，君能说。天下病，君能切。要十分做满，黑头勋业。乐府新诗三百首，篇篇落纸挥冰雪。更醉来、鲸吸卷秋波，杯中月。
元	元好问	《鹧鸪天 村里黄幡绰，家中白侍郎，石曼卿诗》	总道狙公不易量。朝三暮四尽无妨。旧时邺下刘公干，今日家中白侍郎。歌浩荡，酒淋浪。浮云身世两相忘。孤峰顶上青天阔，独对春风舞一。
元	吴澄	《木兰花慢 四用韵》	看风花烟柳，浓又淡，少还稠。有小巧微虫，垂天布网，转地抟球。冲融一般春意，只啼莺语燕向人羞。收取尘间乐事，都归杓里舒州。绮筵珍馔醉青楼。光景信悠悠。柰蚋队虾群，空中聚散，水上浮游。谁知太和真趣，本无愁、何用更浇愁。问字频来未已，漉巾不要亲。
元	马钰	《蓬莱客 劝宋公辅》	儒家急。儒家不悟行尸客。行尸客。钻研活路，无遮无隔。令人泛海夸强测。岂思风浪扁舟溺。扁舟溺。此般宁忍，劝君休息。
元	长筌子	《贺圣朝》	春光明媚，黄莺出谷，紫燕来巢。见仙桃初放两三枝，间翠竹香茅。琴书高枕，柴门紧闭，莫放人敲。任松轩红日照三竿，更蝶梦花梢。
元	高明	《暮春即事》	杨柳楼前白鼻騧，金鞍被了唤名娃。重帘深处无风雨，肯信春寒瘦杏花。
元	邵亨贞	《浪淘沙 钱南金疾作代简问讯》	秋意满平芜。梦绕鲈。一江烟水雁来初。昨夜西风吹杜若，渺渺愁予。人隔楚天隅。相望踌蹰。想应多病故人疏。门巷凄凉谁买赋，瘦也相。
元	王哲	《瑞鹧鸪》	今朝细细问朱郎。因甚常眠黑鬼房。得与青龙为伴侣，亦令白虎助清凉。便将铅汞堪成宝，好把刀圭更入钢。斫断乌龟四只脚，爽邀风月上昆。
元	梁寅	《缑山月 雨夕》	急雨响岩阿。阴云暗薜萝。山中春去更寒多。纵紫门不闭，花满径，苍苔润，少人过。兰舟曾记兰汀宿，牵恨是烟波。而今林下和樵歌。看风风雨雨，滋造物，时时变，总心和。
元	许有壬	《如梦令》	有泪绿窗偷洒。有恨锦笺难写。消瘦不胜春，玉骨都无一把。风雅。风雅。正值文君新寡。
元	周砥	《题宫人行乐图》	金宫游素女，玉笛弄清晖。月殿龙香度，风帘翠影飞。云开移彩仗，花落卷春衣。莫买相如赋，长门事已非。
元	郭翼	《桓王墓》	客行古城下，下有桓王墓。古城多秋草，牛羊下来暮。
元	奥敦周卿	《【南吕】一枝花》	平林暮霭收，远树残霞敛。疏星明碧汉，新月转虚檐。院宇深严，人寂静门初掩，控金钩垂绣帘。喷宝兽香篆初残，近绣榻灯光乍闪。
元	许有壬	《绿头鸭 为牧庵寿》	论斯文，世谁方驾韩欧。渺翩翩、旧家人物，一峰玉立高秋。走蒲轮、銮坡再至，照藜杖、石室重。要使吾元，典章文物，辉光什伯夏殷周。君信否，千言乘醉，字字雕锼。侔堂阵，寄言渠辈，且避戈矛。忆当年、江湖来往，月明太乙仙舟。洒乌丝、芙蓉秋水，振宫锦、杜若芳洲。鸾鹤赓歌，鱼龙迎舞，人间元自有天游。傥来物视之毫许，岂足辱回头。终焉计，匡庐深处，已办菟裘。
元	马钰	《西楼月》	常清常净常闲。脱尘凡。自在逍遥云水，访龙山。琼浆酒。无中有。养金丹。炼就重阳归去，列仙班。
元	袁易	《浣溪沙 和勉夫四首》	一月寒阴不放春。打窗风雨太频频。竹床仰卧看承尘。客去祗残书叶乱，愁来独有酒杯亲。镜中白发不饶人。
元	马钰	《万年春》	不须远远远寻师。自是神仙自是师。真净真清真至理，至微至妙至真师。爱憎不尽难求道，人我仍存枉拜师。你意不能随我意，我心怎做你心。
元	沈禧	《风入松 赠书师》	隐君家住白云深。华发已。芒鞋蹋破莓苔径，何曾惮、石磴。问酒每过村店、访僧时叩禅林。归来高卧北窗阴。名利不关心。半生清乐甘吾分，箪瓢饮、不慕腰金。胸次包含丘壑，笔端幻出云岑。
元	迺贤	《赋环波亭送杨校勘归豫章》	积水敞华构，参差带幽壑。微风动轻蘋，绿云泛珠箔。天空夕阴敛，川回游鳞跃。徘徊沧洲梦，露下翠衾薄。公子属鸣佩，逍遥陟延阁。微吟省树移，缓步庭花落。放舟返春渚，言恣林泉乐。挥觞靡可留，怅望青山郭。
元	梵琦	《渔家傲 西方乐》	听说西方无量乐。三贤十圣同依托。稽首弥陀圆满觉。长参学。川流赴海尘成岳。佛性在躬如玉璞。须凭巧匠勤雕琢。凡圣皆由心所作。难描邈。华台宝座珠璎珞。
元	元好问	《南歌子 冬景》	暖日烘晴书，轻寒护晓霜。小春庭院绕天香。仙佩珊珊，来自五云乡。庭下芝兰秀，壶中日月长。要看鬓绿与瞳方。一笑人间，千岁饮淋浪。
元	陈栎	《沁园春 代寿张起齐四月十一日》	首夏清和，望三夕前，天现寿星。恰先庚三日，释迦浴佛，后庚三日，吕洞宾生。慈佛神仙，引前从后，来作人间瑞世英。今耆艾，久提纲诸道，凡万儒灯。金瓯行覆香名。天再遣留侯佐太平。会荣封万户，编符黄石，算绵千岁，经诵黄庭。从赤松游，足知雅尚，好待他年功已成。如今且，向寿星明处，满捧霞觥。
元	邵亨贞	《西江月 东城夜思》	古屋深灯弄影，严城怨角催更。掩门欹枕柰微酲。巷陌鸟声初静。客里依然好景，年来底事无情。暖寒已透读书屏。旧恨不堪提省。
元	邵亨贞	《花心动 赠散妓蟾宫秀》	尘满人间，有谁能，分得广寒风度。漫道小娇，疑是前身，曾到岩花深处。九霄宫殿春长好，只合伴、霓裳仙侣。问何事，等闲回首，却迷尘趣。缥缈琼楼玉宇。柰雾鬓烟鬟，不胜风露。小试旧妆，才近芳尊，已变世间歌舞。想应羞见嫦娥寡，重来傍、巫山行雨。总忘了，青冥向来去路。
元	张之翰	《满江红》	眼底交游，十载被、江湖相隔。尝记得、道庵人静，纵谈朝夕。纸上云烟随散落，毫端风雨何休息。甚这回相见便苍颜，都非昔。中年别，真堪惜。生辰会，谁曾必。看西风摇动，可人词笔。天上桂华香近也，此杯再要和君吸。恨抗尘走俗太忙生，无间日。
元	王哲	《浪淘沙》	事事少相侵。物物无心。固精养气本源深。得得仙人添恻隐，猿马牢擒。玉树可先临。花绽黄金。清香窈袅出高岑。万道银霞攒簇住，方得嘉。
元	王冕	《山中答客问》	人间尘土苦歊烦，林下清风六月寒。夜半酒醒方脱屐，日高眠起不簪冠。坐看游蚁巡危磴，静听闲花落古坛。老我自无轩冕意，寻常岂是傲时官。
元	张之翰	《婆罗门引》	自公去后，曲栏荒径老芳。公来花亦生光。一阵朝来细雨，开作十分黄。甚厌厌抱疾，却误重阳。曾吟短章。也曾见醉衔觞。但得然相慰，欹枕何妨。燕山已远，且莫问园亭此际霜。人意足、处处花香。
元	三于真人	《绣停针 呜鹤余音卷六》	道难说。要悟般般，尽皆明彻。剔透玲珑，回光返照，不在拈花摘叶。动生差别。休举念、强生枝节。本来模样，清清净净，有何言说。须凭志猛烈。仗慧剑落处，斩钉截铁。击碎恩山，跳出爱海，打破虚空休歇。气神欢悦。运九阳、炼成红雪。彩霞影里，捧出一轮皓月。
元	马钰	《满庭芳 离众生示门人》	尽说烟消，皆言火灭，触来总起无名。不知不觉，怎得离众生。道本易行易晓，奈心违、难晓难行。心魔障，未成大善，方寸不能灵。同流听嘱付，是非休辩，人我休争。叹行尸走骨，何辱何荣。急救自家性命，气神和、清结真形。灵灵语，瑶台阆苑，蓬岛是前程。
元	杨维桢	《海乡竹枝歌（四首）》	海头风吹杨白花，海头女儿杨白歌。杨白满头作盐舞，不与斤两添铜驼。
元	王冕	《感怀 其十》	芳草拥幽翠，嘉树郁层阴。山光到窗户，禽鸟和好音。阅兹清景逾，古怀独沈吟。沈吟奚以为？摅情委鸣琴。
元	王哲	《西江月》	於已搜寻臧善，虑思绝泯为先。减财节色保丹田。对景须行方便。老幼自然有禄，且休苦苦孜煎。放开一朵白花莲。管取西江月现。
元	阿鲁威	《双调 少司命》	正秋兰九畹芳菲，共堂下蘼芜，绿叶留荑。趁驾回风，逍遥云际，翡翠为旗。悲莫悲兮君远将离，乐莫乐兮与女新知。一扫氛霓，晞发阳阿，洗剑天池。
元	白朴	《【双调】得胜乐 春》	丽日迟，和风习，共王孙公子游戏。醉酒淹衫袖湿，簪花压帽檐低。
元	倪瓒	《北里》	舍北舍南来往少，自无人觅野夫家。鸠鸣桑上还催种，人语烟中始焙茶。池水云笼芳草气，井床露净碧桐花。练衣挂石生幽梦，睡起行吟到日斜。
元	张逊	《无题》	新水流云满绿皋，画桥微步听黄袍。空传解佩酬交甫，只惜能诗似蒨桃。柳色障尘侵小扇，荷筒含雨沁香醪。蛾眉老去都陈迹，怀古怀春谩自劳。
元	梁寅	《鱼游春水 避乱还家，见桃花盛开》	家临千峰翠。幽径重开荆棘里。小桃花艳，春日盈盈霞绮。香入骚人碧玉杯，色映游女青螺髻。带露更娇，迎风尤媚。古有墙东避世。况似武陵风光美。时时独酌花间，别有天地。不教扫迳看尤好，意欲寻仙从兹始。岩前白云，石边流水。
元	王哲	《苏幕遮》	省烦人，稀赴会。我自无恩，莫把他人。廉俭温良身自在。莫强追陪，免得常耽债。有钱时，人见爱。及至无钱，亲也全疏待。且见世情如此态。察尽人心，暗想除非外。
元	杨维桢	《海峰亭诗》	神峰在何处？云在东海虚。下负六鳌首，上托群仙居。世人寻地脉，弱水垫轻羽。高人坐燕上，天游以蜚车。挥斥九清表，飘然隘中区。笑呼一蓬粒，贮在壶公壶。
元	陈基	《遣怀》	策杖江皋每独行，园林二月未闻莺。红尘陌上应千尺，白发春来又几茎。自分才疏甘屏迹，久判人弃任浮萍。汉庭亦有中常侍，安得才如马长卿。
元	元好问	《江城子 赋牡丹（原无题，据凌张诸本补）》	姚家池馆魏家邻。上番春。姓名新。倾国倾城，为雨复为云。水北水南无别物，金屑粉，麝香尘。折枝图上看精神。见来频。画来真。办作黄徐，无负百年身。也待不来花下醉，嫌笑杀，洛阳人。
元	李道纯	《满江红 赠敬庵葛道（原作通，据道藏改）人》	道本无言，要学者、潜通默识。若万虑俱捐，虚灵湛寂。动处调停水中火，定中究竟波罗密。问玄关、一在何宫，中间觅。不是心，不是物。不是仙，不是佛。只这些端的，鲜人知得。迷者到头空苦志，悟来不费些儿力。看无中、生有产灵胎，阳神出。
元	郯韶	《梧桐士女》	厌厌微步出深宫，露湿红绡怯晚风。争信长门今夜月，肯分清影照梧桐。
元	李孝光	《临江仙 寿李后山》	种竹栽花溪上宅，此翁初赋归欤。试尝菊水味何如。人间霖雨手，天上寿星图。把酒祝翁千岁寿，翁言政不关渠。少令高大我门闾。平反亦多矣，有驷马高车。
元	王冕	《感怀 其四》	傍溪种篁竹，十年望成林。不图列货殖，愿布九夏阴。变化期为至，枝叶渐萧森。忽值桑田移，根苗竟沈沈。炙筠无事书，断节少赏音。东里已寂寞，空持岁寒心。
元	王冕	《关河雪霁图为金陵王与道题》	飞沙幂人风堕帻，老夫倦作关河客。归来松下结草庐，卧听寒流雪山白。悠悠如此四十年，世情脱略忘间关。今晨见画忽自省，平地咫尺行山川。鸟道连云出天险，玉树琼林光闪闪。阴崖绝壑望欲迷，冰花历落风凄惨。枯槎侧倒银河开，三巴春色随人来。渔翁舟子相笑语，不觉已过洪涛堆。溪回浦溆石齿齿，溪上人家成草市。长林大谷猿鸟稀，小步蹇驴如冻蚁。西望太白日色寒，青山削出蛾眉山。人生适意随所寓，底须历涉穷跻攀。明朝揽镜成白首，春色又归江上柳。何如高堂挂此图，浩歌且醉金陵酒。
元	王丹桂	《悟南柯 本名南柯子  和常显之》	宴坐心恒适，幽居兴可嘉。静鸣天鼓漱云芽。吐纳绵绵，随分保生涯。但解安时运，奚忧换物华。三山琼路信非赊。未去权依，积翠与明霞。
元	陆文圭	《减字木兰花 即席赠歌者夏奴》	香肌玉润。花前忽听流莺韵。移步金莲。斜转清眸踏舞筵。因娇无力。蜀锦缠头拚百尺。安处奴乡。且住容山过夏凉。
元	元好问	《玉楼春》	惊沙猎猎风成阵，白雁一声霜有信。琵琶肠断塞门秋，却望紫台知远近。深宫桃李无人问，旧爱玉颜今自恨。明妃留在两眉愁，万古春山颦不尽。
元	马钰	《桃源忆故人 赠古刘二先生》	前程合有修仙分。竞利争名吃顿。遏意逆情愁闷。逼得回头紧。算来贪甚浮华境。不若完全性命。直认无为清净。管取成仙准。
元	杨维桢	《玉山草堂（蜀郡虞集隶颜，遂昌郑元祐为记）》	爱汝玉山草堂好，草堂最好是西枝。浣花杜陵锦官里，载酒山简高阳池。花间语燕春常在，竹里清樽晚更移。无奈道人狂太甚，时红袖写乌丝。玉山主人清且妍，标格噭中仙。对花时复得诗句，爱客每能挥酒钱。寒镫巢雪歌暖响，春水桃源放画船。我将载酒即相觅，与尔醉倒薰风前。
元	王恽	《蝶恋花 赋来禽歇枝》	今岁寻芳春已误。一粒丹砂，不到来禽树。满意红芳春也妒。长条簇满珍禽羽。花道无情应有素。似惜金尊，一醉珠帘暮。春自还来花自故。
元	郯韶	《衡门书事（二首）》	风雨衡茅深复深，朝来隐几独长吟。正怜静里耽诗癖，忽喜门前有足音。爨下焦桐弹《别鹤》，箧中茧纸写来禽。南山千古悠然意，惆怅何人识此心。
元	王冕	《题曹云西南山水》	旭日耀苍，翠岚生嫩寒。幽人诗梦醒，清响得松湍。
元	王冕	《杂吟 其一》	前日出东郭，寒冻未解围。今朝开北牑，青草已满池。飞飞群鸟欢，老木长嫩枝。驰书报幽人，难得此良时。休负头上巾，有酒且自持。
元	朱唏颜	《扫花游 送人》	津亭柳色，正舞翠毵毵，乱侵歌袖。骊驹送酒。竟东门祖席，宾僚勋旧。白发青衫，愁绝风流去后。黯回首。但梦绕藩垣，帘影清书。遗爱曾未久。闻里役均输，力排豪右。喧传万口。道调元赞化，是经纶手。鼎铉虚贤，分内功名信有。事非偶。看金瓯姓名还又。
元	薛昂夫	《水仙子》	几年无事傍江湖，醉倒黄公旧酒垆。人间纵有伤心处，也不到刘伶坟上土，醉乡中不辨贤愚。对风流人物，看江山画图，便醉倒何如！
元	王哲	《黄鹤洞中仙 藏头 拆起卜字》	算词中话。上甘津洒。养灵烟火养莲，意马。院俱齐舍。内丹无价。在山边挂。有屯蒙玉线缝，野马。月同安下。
元	李齐贤	《满江红 相如驷马桥》	汉代文章，谁独步、上林词客。游曾倦、家徒四壁，气吞七泽。华表留言朝禁闼，使星动彩归乡国。笑向来、父老到如今，知豪杰。人世事，真难测。君亦尔，将谁责。顾金多禄厚，顿忘畴昔。琴上早期心共赤，镜中忍使头先白。能不改、只有蜀江边，青山色。
元	卢琦	《游洞岭寺》	古寺藏烟树，岩扉昼不扃。日高花散影，风定竹无声。稚子添香火，闲僧阅藏经。新诗吟未就，独向殿阶行。
元	刘秉忠	《秦楼月》	杯休侧。为君送别城南陌。城南陌。茸茸芳草，万家春色。阳关一曲愁肠结。吟鞭斜袅黄昏月。黄昏月。长安古道，洛阳游客。
元	王冕	《漫兴 其三》	风花片片落瑶台，江北江南春未回。老子胸中自潇洒，故乡何处却徘徊。海云挟雨连天黑，江鹳如人近屋来。景物相看只如此，沽杯且放好怀开。
元	王哲	《剔银灯》	今与重添惺惺。只是那亘初元性。急急修持，盈盈圆满，子细剔开周正。通玄传令。炼锻出、自然清静。一颗明珠堪敬。就上揩磨精莹。不则本师，三真共至，更有虚空贤圣。齐来俱庆。这仙子、此中前定。
明	王逢年	《蓟门城楼玩月》	黄尘向晚蓟门深，白石行歌无好音。万里登楼今夜月，三秋落木半河砧。山空嬴女吹箫泪，天远梁鸿去国心。世路不如依漂母，且投书剑钓淮阴。
元	倪瓒	《题画》	罨画溪头唤渡，铜棺山下寻僧。水榭汀桥曲曲，风林云磴层层。
元	张宪	《送哲古心往吴江报恩寺》	兰若压江桥，长廊昼寂寥。鸟啼春后树，龙定起中潮。花雨随风散，茶烟隔竹消。客程他日路，清话借通宵。
元	王哲	《西江月》	堪叹西南地顺。烧柴都是真银。火中焰迸两般身。一半金花绽尽。认得斤星有准。即时分付良因。西江月里弄精神。显出灵童真印。
元	元好问	《满江红》	枕上吴山，隐隐见、宫眉修碧。人好在、断浑似，画图相识。罗袜尘香来有信，玉箫声远寻无迹。恨不将、春色醉仙桃，迷芳席。婵娟月，韶华日。梦已尽，愁仍积。江花共江草，几时终极。锦树摧残胡蝶老，冰绡翦破鸳鸯只。拌楚云、湘雨一生休，休相忆。
元	杨维桢	《李夫人》	绝代一佳人，美色如洛妃。春月为作眉上彀，秋水为作眼中波。歌琼蕤，舞玉枝，君王有情不自持。玉枝一夜摧，琼蕤一朝落，君王之心何以乐？若有人兮有若无，来迟兮去促促。芙蓉叶上清露结，晴光倒射金虹灭。山为雨，海为雨，何得分明梦中语？落蛾影灭百子池，灵风一阵彩云飞。
元	冯延登	《玉楼春 宴河中瑞云亭 中州乐府》	长原迤逦孤麋卧。野色微茫河界破。草承行屦绿云深，花触飞丸红雨妥。高亭初试煎花火。醉玉渐哗春满座。行杯莫压转筹频，佳节等闲飞鸟。
元	王冕	《素梅 其四》	岁寒风致少能解，野草安能识此情？春到玉堂浑不觉，清香疏影自分明。
元	王寂	《元夕有感》	一生能见几元夕，况是东西南北人。残梦关河鳌禁月，旧游灯火马行春。岁华投老送多感，节物对愁争一新。自笑区区成底事，天涯流落泪沾巾。
元	王冕	《漫兴 十三》	湿云垂地重，孤雁入天鸣。到处干戈近，何时海岱清？孤灯悬古壁，寒漏落空城。可羡商山老，优游待太平。
元	刘因	《清平乐》	山翁醉也。欲返黄茅舍。醉里忽闻留我者。说道群花未谢。脱巾就挂松龛。觉来酒兴方酣。欲借白云为笔，淋漓洒遍晴岚。
元	谭处端	《水龙吟》	欲修无上菩提，便合下手须头段。莫令带水，拖泥土粘，些儿萦绊。生死明来，也全无在，自家决断。把凡胎浊骨，烟霞路上，轻轻渐，都抽换。步步清凉彼岸。趣闲闲、忘机休算。烟消火灭，冰凝玉结，长生侣伴。自得真空，妙玄因作，无人我观。待丹成九转，重阳再会，游蓬莱馆。
元	马钰	《清心镜 薄待诏求问》	薄待诏，能捏塑。夸妙手奇功，不曾停住。骋精神、漉水拖泥，为养家之故。心还省，性还悟。闲闲供养，本真父母。净清中、结就神丹，跨。
元	倪瓒	《定风波 题画梅 庚寅腊月，同天台陶九成访云》	欹帽垂鞭送客回。小桥流水一枝梅。醉后红绡都不记，剩，幽香却解逐人来。松畔扶间频置酒。携手。与君看到十分开。少壮相从今雪鬓。因甚。流年清兴两相催。云栖子见示管夫人雪梅，与今日情景适合，因题一调定风波云。瓒记。珊。
元	王实甫	《山坡羊》	云松螺髻，香温鸳被，掩香闺一觉伤春睡。柳花飞，小琼姬，一片声雪下呈祥瑞。把团圆梦儿生唤起。谁，不做美？呸，却是你！
元	马钰	《满庭芳 赠乔李郭三仙》	修行之士，不在居山。勿劳环堵弯。何必驱驱来往，远远相参。休要持功打坐，又何须、耕种艰难。休劳苦，更不须出药，博换衣餐。看你留心觅馀残。闲看浮名浮利，叹死生、灰了心间。忘尘念，管将来，位列。
元	张之翰	《江城子 和韵姜中丞，兼寄赵侍御明叔》	黄金台下识行骖。著朝衫。宦情酣。不料维扬，留住老曹参。旧说长江千里外，今只在，小楼南。金焦倒影碧潭潭。送飞岚。要奇探。看取尊前，醉袖旋分柑。一曲高歌春未老，官里事，且休谈。
元	马熙	《摸鱼子》	买陂塘旋栽杨柳，参知老圃机务。宰相得请归田里，久旱忽逢甘雨。怀鄂渚。怅黄鹤楼前，鹦鹉翔烟屿。清魂可语。奈信美江山，无穷湖海，难得故乡趣。西园地，天意昔年曾许。埙近协音吕。筑台浚沼方竣事，更办雪儿佳句。仍酹醑。为祷尔三家，恐有治园谱。今吾胜古。问孟氏芳邻，何时康乐，何似柬之圃。
元	王吉昌	《风入松》	乾坤简易定长生。推变化虚盈。默契四时神功用，泄冲和、品物生成。茂养深根固蒂，临金井，吐琼英。芳姿香衬彩霞明。聒万籁声清。造化冥冥无中有，显虚皇、阳体飞行。纵横恣游法界，廓神变，混无名。
元	刘因	《下山》	翠霞腾晕紫成堆，收尽云烟酒一杯。想见浮岚在眉宇，人人知道看山回。
元	马钰	《姚源忆故人 赠董先生藏头联珠》	予属付须当认。取本源清净。意清心除境。灭心忘尽。形八戒持来正。洽灵灵心印。结光辉禅定。是神仙准。
元	王冕	《金水河春兴 其二》	金水河边柳色新，玉山馆外少沙尘。琵琶未必能愁客，鹦鹉如何错唤人？翠袖锦襜驮白马，落花飞絮斗朱轮。人间天上无多路，只隔红门别是春。
元	王冕	《有感》	三春多是雨，四月不闻雷。尽道龙宫闷，谁掀蛰户开？郊原丰草木，城郭满蒿莱。我老为时虑，无言思欲哀。
宋	王执礼	《游玉仙诸洞戏题碧云石崖》	已从鹿岩游，更入龙洞去。横足螃蟹行，连臂猿猱度。滑径铿蜡屐，阴崖然桦炬。振策扶颠隮，扪萝猛攀附。涂险几欲穷，境胜忽有遇。谽谺通石窦，参差流玉乳。形开趣弥深，兴集理自裕。便将遗世纷，且复恣幽步。纡余穷冥搜，淹留迫颓暮。题诗识苍壁，聊写心迹素。重游岂无期，恐忘来时路。
元	揭傒斯	《夏五月武昌舟中触目》	两髯背立鸣双橹，短蓑开合沧江雨。青山如龙入云去，白发何人并沙语。船头放歌船尾和，篷上雨鸣篷下坐。推篷不省是何乡，但见双双白鸥过。
元	王哲	《解佩令》	金郎察察。玉娘揠揠。堪同寿、方年二八。住在何方，一居水，一居山北。入离门、坎户皆。时时相拉。频频搜刮。九条街、坊坊俱达。寻得灵珠，取琼浆、神水浇沫。放光明、万道旋斡。
元	倪瓒	《与伯雨登溪山胜概楼》	楼下清溪夏亦寒，溪头个个白鸥闲。风回绿卷平堤水，林缺青分隔岸山。若士振衣千仞表，何人泛宅五湖间。绝怜与子同清赏，拟向云霄共往还。
元	元好问	《定风波 儿子中中百＊日作》	五色莲盆玉雪肌。青搽红抹总相宜。且道生男何足爱。争奈。隆颅犀角眼中稀。六十平头年运好。投老。大儿都解把锄犁。醉眼看花驴背上。豪放。阿龄扶路阿中随。
元	元无名氏	《中吕·红绣鞋》	孤雁叫教人怎睡，一声声叫的孤凄。向月朋中和影一样飞。你云中声嘹亮，我枕上泪双垂。雁儿我你争个甚的。
元	谭处端	《西江月》	欲入全真门户，行住坐卧寂寥。存心乞化度中朝。尘事般般屏了。莫论黄芽白雪，休搜龙虎婴娇。色财无挂火烟消。便是蓬莱三岛。
元	王冕	《饭牛图》	君不见百里奚饭牛而牛肥，胸中经纬无人知；又不见老甯戚时不时兮长叹息。偶尔君臣称际会，伯道相高非盛德。何如牧儿原野间？埋名隐姓闲盘桓。清晨骑牛唱歌出，日暮骑牛唱歌还。随时力作了人事，岂以世故无相干？也不知长安尘土暗天地，也不知沧海风黑波澜翻。三峡之险彼自险，蜀道之难彼自难。富贵无所惑，贫贱得自安。但愿岁年丰，草满牛可餐。青山绿水足行乐，吟风啸月无机关，不问世上骑马官。
元	刘致	《山坡羊》	朝朝琼树，家家朱户，骄嘶过沽酒楼前路。贵何如，贱何如？六桥都是经行处，花落水流深院宇。闲，天定许；忙，人自取。
元	王逢	《赠李宣使》	秋水净菰蒲，天风送舳舻。海云红日近，江国使星孤。帝运无盆子，戎行有亚夫。伤时恨离别，林下重诹咨。
元	侯善渊	《酹江月》	茅庵潇洒，静无尘、独坐垂帘孤僻。镇日闲闲清澹泊，别有恬然活计。握固存真，心无杂念，忘我兼忘世。玉婴神变，自然与道相契。光明照耀十方，凝空灿灿，大阐非为细。遍纳无极通造化，物物头头俱济。掌握乾坤，完容法体，玉貌真清丽。超凡出世，上朝三神帝。
元	高道宽	《西江月》	九转灵丹妙药，从来一点元真。仙家收得做天人。普度人人有分。本来砂一味，还元黑锡白银。河车搬运与心君。了见不离方寸。
元	契玉立	《菩萨蛮 蒙莒石刻 至正戊子（一三四八）二月》	蒙岩几日桃花雨。依稀流水章桥去。只恐到天台。误通刘阮来。玉堂开绮户。不隔尘寰路。休认避秦人。壶中别有春。时光烂漫，烟雨冥蒙，恍隔尘世。汲泉煮茗，清话移时，为赋菩蛮一阕云。通议大夫宪佥世玉题（元金石偶存。）
元	杨维桢	《送薛推官诗》	有渊有清，又静且平。有照斯应，孰有挠有澄？我有疑臬，伊谁质之？我有往罚，伊谁出之？孰夺我美？心如失之。虽夺我美，其用则迩。何以用之？骢马御史。维骢马史，群吏之师，四方之纪。
元	杨维桢	《素云引为玄霜公子赋（玄霜，璜溪吕氏月台名》	清河美人姑射神，梦中认得梨花云。朝朝暮暮不肯雨，琼枝玉叶光轮困。靘妆不染胭脂水，轻歌欲遏鸾笙起。五花细马驮春风，罗带飘飖白鹇尾。柔情易逐彩霞空，半掩春衣嘶玉龙。九点峰前指归路，家住松陵东复东。桃叶桃根春已暮，又逐飞花度江去。梨园昨夜春雨多，回首孤飞在何处。何处孤飞去复来，直是玄霞百尺台。
元	王哲	《采桑子》	曹溪一路人难悟，怎舍妍妻。难受孤。独自眠时越越迷。分明有个长生路，孰是能跻。说甚东西。谁肯抽身出污泥。
元	王哲	《行香子 赠弟子》	再索新词，不写藏头。分明处、说个因由。诸公不省，尚自相求。被风流事，常汨没，几时休。悟取玄机，认取持修。丹成后、神气精收。前程稳路，三岛十洲。你早回头，应与我，共同游。
元	邵亨贞	《贞溪初夏（六首）》	雨后深林竹笋肥，渡头风急柳花飞。柴门不掩绿阴静，人在闲窗试苎衣。
元	李俊明	《清平乐 闺重九宋翔卿席》	黄花今後，才是秋光暮。依旧满城风又雨。句引锦囊诗句。东篱尚可重游。羡君来往风流。莫惜尊前健倒，这回节去蜂愁。
元	王哲	《永遇乐 与登州安闲散人二首》	位妆变，乡取瑞，性分朗。满心中，端布政，理尤清爽。凡五马，他辅弼，性感恩舒畅。身处、安闲散神，搜寻道家珍藏。因好讨，光明射，里真丹有况。户长烧，门频溉，得堪依仗。生须要，男交会，下且休貌状。时间、方面了了，待为宰相。
元	王哲	《苏幕遮 白告友人》	正青春，红貌聚。若肯回头，这下分明觑。愿得回头心早悟。与道为邻、也处逍遥所。善缘来，恶缘去。搜见真容，知向灵台住。七座门开通的祖。跳出之时，便入长生路。
元	倪瓒	《寄顾仲瑛》	江海秋风日夜凉，虫鸣络纬尚綀裳。民生惴惴疮痍甚，旅泛依依道路长。衰柳半欹湖水碧，浊醪犹趁菊花黄。知君习静观诸妄，林下清斋理药囊。
元	王吉昌	《减字木兰花 右初七日兑配艮》	泽山同器。一点精华天癸至。七返丹成。远放流霞射玉清。气安神定。涤荡尘烦心月莹。独露禅天。万派波澄一样圆。
元	王哲	《红窗＊》	磨著墨，木砚瓦。窗前竹，我看真个潇洒。试问点茶人人，得行行行者。慈悲慈悲不可舍。作善缘、敲盏何须音哑。试问自在逍遥，教积善得。
元	元好问	《浣溪沙》	梦里还惊岁月遒。鲤鱼风退不胜秋。人生虽异水同流。酒力有神工驻景，丹房无药可烧秋。陶陶兀兀老时休。
元	王恽	《点绛唇 为房祖母寿》	婺女呈祥，瑞光分自云衢烂。凤萱金。留待佳辰绽。林下丰容，闺壶瞻仪范。香萦篆。玉颜如。岁岁长康健。
元	丘处机	《玉炉三涧雪 自咏》	夜宿?溪古庙，晓登竹径荒村。日中无事馁巡门。淡饭求佗一顿。不会深穷造化，随缘且度朝昏。是非人我绝谈论。复返生前混沌。
元	蒲道源	《感皇恩 次子骧节使示赵内翰韵 强村丛书用善》	家本吾儒，六韬能晓。从事和林十年了。一麾才把，尤被揄嗔早。漠城官满，人传道。郊次攀留，马前持抱。殷勤尽癃老。谓君到处，不见月鸟惊绕。天公终料理，桑榆好。
元	朱唏颜	《木兰花慢 送陈国材都目》	拂溪藤香润，缄翠墨，寄深情。忆月满箫台，春回炎海，驿骑宵征。相思顿成春梦，恰方州、接武叙前盟。愧我弓刀分，多君案牍劳形。佳声。宾佐喜逢迎。曹局赖经营。更尊俎谈谐，风襟清旷，逸思纵横。正好相依晚岁，忽欢传、梅菊已交承。粗喜分携不远，春来把酒江城。
元	许有壬	《六州歌头 次马明初韵书所见》	轩昂仙侣，风度似吾侪。凡鸟辈，虽累百，总与台。敢偕偕。何处风丝客，昧平昔，恣突，形迹异，天壤隔，剧相排。老眼浑如无见，云霄远，未便时乖。笑蛛蝥肆螫，自丧亦多哉。我出尘埃。浩无涯。有旁观者，同气类，公好恶，挺身来。行不义，宜自，坐虺颓。任奸回。万事如翻手，吾方此，外形骸。来汝鹤，吾有语，汝无哀。谁遣乘轩赫，令此辈、眼不能开。付恩仇一笑，漫且啄莓苔。休面三槐。
元	王冕	《有感（二首）》	对镜添惆怅，凭谁论古今。山河频入梦，风雨独关心。每念苍生苦，能怜荡子吟。晚来愁更切，青草落花深。
元	陆祖允	《菩萨蛮 题钱德钧水村图 珊瑚木难卷二》	当年图画知何处。如今身向沧洲住。吾亦爱吾庐。芸窗几卷书。青山天际小。目送飞鸿杳。试问钓鱼船。芦花浅水边。
元	杨维桢	《李铁枪歌》	古铁枪，五代烈。今铁枪，万人杰。红蛮昨夜斩关来，防关老将泣如孩。铁枪手持丈二材，铁马突出擒红魁。磔红头，凿红骨。誓红不同生，灭红倒红窟。君不见钱塘城中十万家，十万甲兵赭如血，一夜南风吹作。雪。
元	王恽	《青玉案 赋紫金沙》	绿阴暗尽西城树。人总道、春归去，柔条高几许。绛灯闪烁，翠云萦护。元有留春处。金尊未倾芳醑。醉墨题诗要香露。蝴蝶飞来何栩栩。向人有意，绕阑翻舞。似约花闲住。
元	邵亨贞	《卖花郎 拟顺    早朝应制》	烟树重重，春在景阳宫殿。翠深、笼寒尚浅。千官过处，有黄鹂百啭。五云中、渐移龙扇。钧天九秦，逦霞觞催献。声喧、霓裳舞遍。香烟满袖、更宫花迎面。喜新来、太平重见。
元	刘敏中	《木兰花慢 次韵答张直卿见寄》	两城无百里，算只是、一家乡。愧每每相看，来迎去送，水影山光。殷勤举杯一笑，要都收、百福与千祥。镜里吾衰已甚，尊前君意何长。谁能齐物似蒙庄。岁月去堂堂。更多病何堪，闲愁万绪，恼乱诗肠。明年定须丰稔，看桑蚕成簇麦登场。君到野亭应喜，酒帘花外悠扬。
元	元好问	《行香子 时在淅江》	漫漫晴波，澹澹云罗。傍春江、是处经过。桃花解笑，杨柳能歌。尽百年身，千古意，两蹉跎。酒恶无聊，诗苦成魔。只闲情、不易消磨。几人樵径，何处山阿。恨夕阳迟，芳草远，落红多。
元	舒＊	《蝶恋花 送胡一之上襄阳》	锺阜相催何汲汲。猿鹤休惊，却上襄阳驿。袖拂岘山碑藓碧。凄凉泪眼今犹昔。勋业正须年少日。楚雨湘云，囊锦都收拾。只恐绿闺春寂寂。
元	杨维桢	《方丈室辞》	东万山之罗络兮，恒赤城之盘纡。琼台方古郁以出没兮，聚仙佛之所庐。东海之嵬岸兮，架金梁之凌虚。裒灵修之播迁兮，来仙伯以导舆。赤子兮如鱼，纷望思兮鼎湖。嗟山川其如昨兮，眇风景其愁予。望海屋兮渠渠，挽飞飙兮以为车。上下风雨兮出入太初，下视弱水兮黄尘满区。仙耶释耶？吾不知何谁兮，羌从汝兮归诸。
元	张翥	《点绛唇 舟行书见》	风起云飞，兰舟竞入横塘住。恼人何处。隔岸花篱雾。一水盈盈，难送凌波步。空相觑。正如牛女。隔断银河路。
元	马钰	《满庭芳 赠三水县三老先生》	志当坚确。性常柔弱。心猿意马牢缚。爱欲尘情俗念，一齐拂却。过去未来事理，莫寻思、更休计度。居物外，守清贫潇洒，莫嫌寂寞。慎勿忧愁衰老，如有病，心中转生欢乐。若是临行好弱，境界休著。常守真常无伴，得灵明、自然辉霍。神光灿，管惺惺洒洒，超升碧落。
元	揭傒斯	《曹将军下槽马图》	曹霸画马真是马，宛颈相摩槽枥下。卓荦权奇果如此，岂有世上无知者？朱丝不是凡马缰，天闲十二皆龙骧，曾从天子平四方。画图仿佛余骊黄，华山之阳春草长。
元	刘秉忠	《点绛唇》	十载风霜，玉关紫塞都游遍。驿途方远。夜雨留孤馆。灯火青荧，莫把吴钩看。歌声软。酒斟宜浅。三盏清愁散。
元	张宪	《井西丹房》	葛井西头更向西，丹房高与白云齐。铅田虎下飞红电，汞海龙沉结紫泥。山鬼俯栏窥火候，炉神伏地丐刀圭。饮余一纮中黄酒，坐听鹃声松上啼。
元	王寂	《人月圆 再过真定赠蔡特夫》	锦标彩?追行乐，管领镇阳春。而今重到，莺花应笑，老眼黄尘。凭君问舍雕丘侧，准拟乞闲身。北潭涨雨，西楼横月，藜杖纶巾。
元	王吉昌	《绿头鸭》	道风清。武帘交互经营。聚三天、合和两地，斡元宫、真气流行。变刚柔、游龙牝马，应七十、十候生成。走玉飞金，喷烟吸雾，相交水火迅当鸣。六阴散、三阳鼎聚，丹品秀华英。香风衬、金光透体，几缕霞明。顿开基、头头性显，彻大千、沙界纵横。拉轻吹、徘徊踊跃，步云霄、体段峥嵘。非色非空，不增不减，海珍如意吐真晶。罄内外、光华无碍，神用六通迎。先天貌、功成荡荡，无复能名。
元	王哲	《渔家傲》	德修真年七十。从鹤发童颜出。上灵泉流得急。如密。尸去尽肠充实。道穿虚同入室。令铅汞成丹粒。便逍遥尤静谧。休诣。人常与神仙集。
元	马钰	《战掉丑奴儿》	慈悲道友怜贫乏，设粥三冬。总获真功。更启虔诚有始终。遂年供。惠而不费人闻得，但愿家丰。肯济贫穷。管取将来不落空。赴仙宫。
元	刘敏中	《沁园春 题户部郎完颜正甫舒啸园，仍用卢齐》	华屋高轩，富贵之心，人皆有之。甚伯伦挈?，惟知?酒，浩然踏雪，只解吟诗。一见令人，利名都忘，更有高情元紫芝。还知否，盖道分彼此，事有参差。看君绿发雄姿。况千载风云正遇时。便登高舒啸，如今太早，扬眉吐气，过此还迟。愧我衰残，终然无补，久矣寒灰枯树枝。云山梦，被画图唤起，情见乎辞。
元	萨都剌	《初夏淮安道中》	鱼虾泼泼初出网，梅杏青青已著枝。满树嫩晴春雨歇，行人四月过准时。
元	方行	《登子胥庙因观钱塘江潮》	吴越中分两岸开，怒涛千古响奔雷。子胥不作忠臣死，勾践终非霸主材。岁月消磨人自老，江山壮丽我重来。鸱夷铁箭俱安在，目断洪波万里回。
元	王冕	《客情》	几日不启户，庭前青草多。故缘诗思涩，不奈客情何。贫贱家无定，英雄剑懒磨。江山千万里，回首一长歌。
元	虞集	《柳梢青 至顺癸酉立春，客有持逃禅翁此卷相》	题柳梢青调，亦赋一首云从别幽花。玉堂金马，十载忘家。横幅疏枝，如逢旧识，同在天涯。荒村茅屋欹斜。待归去、重寻钓槎。解却丝钩，青鞋藜杖，翠竹江沙。
元	王丹桂	《心月照云溪 赠魏德柔家中魔障，权令牧羊》	当初学道，望脱尘缘累。迤逦渐生魔，是时间、些儿凝滞。君还识破，慎守勿因循，心决死，志精专，别有清凉味。羊儿牧处，收管休疏失。稍欲走东西，在主人、调伏断制。山间林下，早早趁归期，天欲暮，日将沈，关锁牢封闭。
元	刘处玄	《武陵春》	遥望山山正好，莹莹正芬芳。佳节春温春昼长。最好泛霞浆。酩酊歌欢忘世虑，吟笑胜轻狂。来往仙乡。过此庆重阳。
元	王哲	《长思仙 邹公问识心见性》	莫哦吟。莫追寻。这个玄机奥最深。如何识本心。好钤擒。好登临。明月孤轮照玉岑。方知水里金。
元	冯子振	《鹦鹉曲 忆难鸣山旧游》	鸡鸣山下荒丘住。客吊古问驿亭父。几何年野屋丛祠，灭没犁烟锄雨。默寻思半晌无言，逆旅又催人去。指峰前代好磨笄，是血泪当时洒处。
元	王逢	《览周左丞伯温壬辰岁拜御史扈从集感旧伤今敬》	华夷今代壹，畿甸上京遥。游豫寻常度，恬熙属累朝。六飞龙夹日，独角豸昂霄。御史箴何忝，贤臣颂早超。咨诹新境俗，观采众风谣。文用弥邦典，忠惟振宪条。执徐当景运，仲吕浸炎歊。愠解民心结，烦除圣念焦。雨工趋汛扫，市令薄征徭。大口欢移跸，庸关肃卫刁。缙云峰立晓，芗月水涵宵。徼道臣臣俊，清尘骑骑骁。豹沄严御鞫，驼象妥銮镳。仪仗真如画，车徒不敢嚣。侏言来部落，皮币贽荒要。岳牧恭迎舜，封人愿祝尧。六宫程缓缓，列寺思飘飘。丝袅双行鞚，璆鸣杂佩瑶。宝钿榆荚小，锦罽草花娇。绣袄珠甿络，香鬟玉步摇。婕妤辞并载，王母会频邀。拾翠深沙岭，梯虹复涧桥。天长躔北日，斗近建南杓。珍味高陀鼠，丹馨散地椒。庐儿分逐兔，土屋竞停雕。白貉衣温座，黄羊酪冻瓢。桓城金合沓，滦阙紫嶕峣。社稷尊王统，山河固庙祧。明明神爽降，秩秩礼文饶。宠遂光幽朔，畋同阅狝苗。蹛林酺已举，款塞福皆徼。棕殿三呼岁，枫墀九奏箫。祝融回酷暑，少昊戒灵飚。旧制先回垞，良辰次起轺。谢恩多帝胄，纪实得台僚。至治音俱雅，于皇德孔昭。相如惭禅议，谋父感祈招。蕞尔蕲兴祲，纷然颖煽妖。漕输横蜃鳄，衡祀缺勍萧。边警初传箭，军容半珥貂。荐添烽堠迫，有甚火云骄。衮服中垂拱，微垣外寂寥。几多遗鹤发，曾共望鸡翘。二洛遄通晋，三韩复入辽。不无双国士，正赖一嫖姚。求剑舟难刻，更弦瑟好调。扶颠须砥柱，拨乱岂刍荛。戎幕辞巢父，诗坛老伍乔。式瞻阿阁凤，驯止泮林鸮。并论公殊迹，吾知迈董菼。
元	王逢	《扁舟》	扁舟何所好，日夜不相离。风雨情难测，山河影暗移。采瑽游女惯，载鹤去官宜。一任无依著，黄头莫漫维。
元	谭处端	《如梦令》	物外遨游落魄。步步清凉云脚。闲里弄虚空，别有蓬莱期约。这着。这着。细细人情除削。
元	宋＊	《南乡子 观云》	绀碧峙晴空。态度分明巧不同。具神君三四辈，乘龙。冠佩翱翔赴紫宫。楼观远玲珑。舞凤蹲猊刻镂工。一笑斜川痴老子，奇峰。便入南窗。
元	王冕	《临清阻雪 其一》	海气排空云塞山，北来飞雪苦多寒。柳条捶雪枝枝重，衣带缘愁故故宽。客路何时无跋涉？世情随处有艰难。濮州城外临清县，今夜留船得梦安。
元	白朴	《【越调】天净沙 秋》	庭前落尽梧桐，水边开彻芙蓉，解与诗人意同。辞柯霜叶，飞来就我题红。
元	李俊明	《水龙吟 筹堂寿日》	一朝衣锦归来，高门不负于公望。恍然如旧，黄流万里，太行千丈。只比当时，添些气势，减些风浪。记采薇戍罢，分茅议定，凯歌动，声悲壮。元自山西出将。却从他、山东入相。兜鍪须待，貂蝉换了，凌烟画像。且把功名，暂都分付，浅斟低唱。但年年看取，三台长在，老人头上。
元	李齐贤	《巫山一段云 洞庭秋月》	衡岳宽临北，君山小近南。中开北百里湖潭。吴楚入包含。银汉秋相接，金波夜正涵。举杯长啸待鸾骖。且对影成三。
元	元好问	《临江仙 寄德新丈》	自笑此身无定在，北州又复南州。买田何日遂归休。向来元落落，此去亦悠悠。赤日黄尘三百里，嵩丘几度登楼。故人多在玉溪头。清泉明月晓，高树乱蝉秋。
元	王恽	《木兰花慢 武邑县王楫善居室，母俎氏出隆平》	精彩如五六十人。教授马君向予方以善俗任责楫之孝养致乐，实有关於风化者，故作是词以付，俾来者庶有所劝焉烂云衢彩婺，和晓月，满庭闱。正梅粉香飘，林梢紫动，淑景初迟。观津盛传王氏，道孝心、重见老莱衣。和气一家瑞霭，慈颜九十柔仪。香烧静院趁朝晖。未省杖扶持。纵德厚流长，遐龄能健，此事应稀。婆娑绿萱堂背，爱一竿、苍竹六孙枝。照映西山秀色，年年翠点修眉。
元	王吉昌	《武陵春》	嗜爱顿忘情不纵，去智道颐形。心迹交时醉半醒。子母聚黄庭。九气天中鸣玉韵，昼夜不曾停。断送仙童入杳冥。变态奋威灵。
宋	释原妙	《偈颂六十七首》	万法归一，一归何处。狭路相逢，两手分付。逴得便行，黄河三千年一度清。
元	仲璋	《念奴娇 附见天籁集卷上内。原题云。中秋重》	消磨九日，算年年、惟有黄花白酒。把酒簪花能有几，七十光阴回首。人寿难期，酒杯有限，花色应如旧。花浓酒酽，问君著甚消受。彭泽千古英魂，有花能折，有酒能倾否。万事悠悠输一醉，花酒休教离手。明日西风，阑珊酒尽，憔悴花枝瘦。酒肠花眼，正宜年少时候。，予早年尝记僧仲璋九日述怀一篇，与此篇格相同，恐岁久无传，就附于此。仲璋俗姓阎，法讳志琏号山泉道人。落魄嗜酒，滑稽玩世，颇为时人。
元	韩奕	《百字令 为沈画师题写山楼》	软红尘里，爱君家、缥缈半空楼倚。曲槛外，江南江北，两岸好山无际。日涌浮金，烟凝积翠，朝夕映窗几。抛书卧看，丘壑在人胸次。兴来把笔临池，浓涂淡抹，咫尺论千里。内一段精神聚处，甚诗人能拟。却笑米颠，结庵京，也便写图夸美。生绡半幅，漫赋新词同寄。
元	王冕	《漫兴 其三》	天时今亦异，地丑古来非。永夜惟消酒，严寒未授衣。一时风色变，万里雪花飞。小大持弓矢，相呼出打围。
元	朱＊颜	《浣溪沙 谢张鲁瞻惠纸笔和来韵》	湘管娟娟弱凤翎。霜毛楚楚醉猩英。就中心早可人情。渐老江淹无好梦，输他年少意纵横。只堪闲写换鹅经。
元	侯善渊	《诉衷情》	众生薄福乐真闻。精进谨持功。修斋坐禅礼念，终久落顽空。真实相，有无中。好家风。玄元宗祖，太始门开，体照圆通。
元	张伯淳	《木兰花慢 寿张可与》	对黄花烂漫，能几日，又重阳。问眼底湖山，新，别是风光。三台近临吴地，映奎、明处紫微郎。人道当年豸角，这回收敛秋霜。笑谈。幕府昼偏长。何事最为忙。但宽取一分，一分方便，亦足流芳。山人敢攀宗衮，为东南、民命秉心香。更借南阳菊水，殷勤满注瑶觞。
元	梅之焕	《题李太白墓》	采石江边一堆土，李白之名高千古。来来往往一首诗，鲁班门前弄大斧。
元	完颜亮	《昭君怨 雪 案此首词品卷三误作韩驹词》	昨日樵村渔浦。今日琼川银渚。山色卷帘看。老峰峦。锦帐美人贪睡。不觉天孙剪水。惊问是杨花。是芦花。
元	王冕	《寓意十首次敬助韵 其八》	后地生虚雷，天惊漏秋雨。女娲死已久，此罅谁为补？纷纷读书儿，碌碌无可数。古人今人心，今人不如古。
元	姚燧	《浣溪沙 舟中纪事》	白发年来自笑余。孔方从有绝交书。谁怜多病麴生疏。两岸行人争抵掌，谁家舟上载篮舆。江南休问看山无。
元	杨维桢	《道旁骑》	春风扇官道，官柳黄金条。道旁百金骑，侠气争春骁。竹间小桃花，嫣如董娇娆。下马隔花语，疑是花中妖。
元	邵亨贞	《和曲江先生元夕寿伯翔翁作》	青袍朝士识贞元，时论前修教子孙。彩笔自堪修五凤，黄金谁复购《长门》雨深灯火杯频举，梦入池塘草渐繁。兵后吴山春尚好，莺花应满旧家园。
元	王冕	《舟中杂纪 其五》	芦花藏别浦，柳树隔柴屝。野鸟行行下，渔舟两两归。只愁风俗变，不虑世情违。旧日经行处，于今转觉非。
元	马钰	《青莲池上客 继重阳韵》	将来一志环墙坐。没水漉，并泥拖。旦望何须人拜贺。有心做小，无心做大。马自佐。锁灭从前过。净清力壮无灾祸。见祥云，朵头。玉户金门封爝火。青莲池上客，来开锁。马感荷。得得真功果。
元	魏初	《念奴娇 为王约齐绍明寿》	离骚痛饮，问毕竟、世上功名何物。眼底谁能知许事，只有双凫仙客。一局残棋，两窗疏翠，谈笑挥冰雪。红尘千丈，定知不到雄杰。昨日黄菊篱边，渊明招我，逸兴悠然发。今日秋香犹好在，请对玉芝仙骨。富贵谩人，云翻雨覆，枉换青青发。不如高卧，浩歌且醉明月。
元	丘处机	《悟南柯 陇州防卸裴满镇国，因病召余下山，》	浩浩尘埃境，翩翩幻化躯。中情不解了须臾。任意奔波，颠倒走崎岖。逗引中丹坏，销靡内藏虚。悲愁灾患共萦纡。百便千方，医疗不能除。
元	王恽	《南乡子 癸丑三月二十一日祭祠，回饮张氏草》	乔木色苍苍。山顶难留落日光。灯影碧流深几许，浮觞。来醉张家第四场。世事莫论量。相对尊前两鬓霜。富贵几时当适意，杯长。问甚春星。
元	王逢	《挛跛中杂兴（二首）》	经时萝磴绝攀跻，注目伤怀夕照西。古道千金求骏骨，世情壶酒赛豚蹄。黄沙白水光相乱，青壁丹厓秀宛齐。果熟望中风自落，固应乡幼迓扶藜。
元	王哲	《如梦令 赠僧子哲》	口中校祖叶。德茶香点。灭与烟消，似圭峰秘诀。切言，疑当作言。
元	朱唏颜	《南柯子 龙门汲雪》	远脉通蛟穴，清泠泻翠苔。炉相对竹房开。容我笼头，纱帽白云堆。碧中雪，金沙二月雷。瓶罂千里走黄埃。嗟尔苍生，亿万堕颠崖。
元	陈基	《寄玉山人兼柬匡庐外史》	美人不见已三月，日日相思赋角弓。兴发颇疑诗有助，忧来翻讶酒无功。未须结客游樊上，却拟移家住瀼东。与报匡庐于外史，新醅宜压荔枝红。
元	张可久	《鹧鸪天 玉泉观鱼》	潋滟晴光动碧虚。一方清镜照诗。玉尘三三法，水漾金鳞六六鱼。红舍利，白芙蕖。尽教妆点老僧居。夜深飞过西湖去，夺取小龙明月。
元	杨维桢	《二月十二日玉山人买百花船泊山塘桥下呼琼花》	百华楼船高八柱，主人春游约春渚。山塘桥下风兼雨，正值灌坛西海妇。桃花弄口小蛮娘，腰身杨柳随风扬。翡翠屏深未肯出，蹋歌直待踏春阳。喜闻晴语声谷谷，明朝豫作花游曲。小蛮约伴合吹笙，解调江南有于鹄。
元	王丹桂	《桃源忆故人 因赵元帅舍人出示用其韵》	人生百岁诚稀少。此事任谁明晓。相见但开口笑。管甚闲悲恼。四时风月寻常好。放下心肠便了。虽是身难恒少。到底须迟老。
元	马钰	《清心镜 赠裴大器》	修行人，要心善。奈业障相魔，裂他不转。十二时、马劣猿颠，没巴避恶念。办坚志，常锻炼。剿除绝迹，永无征战。气神和、清净丹成，得。
元	迺贤	《南城咏古》	梦断朝元阁，来寻卖酒楼。野花迷辇路，落叶满宫沟。风雨青城暮，河山紫塞愁。老人头雪白，扶杖话幽州。
元	倪瓒	《池莲咏》	回翔波间风，的历叶上露。清池结素彩，华月映微步。云阴花房敛，雨歇芳气度。欲去拾明珰，踟蹰惜迟暮。
元	邵亨贞	《古调笑令》	官渡。官渡。犹记画桡去路。小怜歌扇谁寻。岁岁东风恨深。恨深恨深深恨。风外落红几阵。
元	丘处机	《万年春 景金本注云，四首本名点绛唇  上＊》	土穴秋来，温温渐觉阳和胜。幽栖兴。道家偏称。疏懒多贫病。凛冽天寒，叶落山川净。窗前竞。雪飘风劲。热焙闲吟咏。
元	顾阿瑛	《清平乐 题桐花道人卷  桐花道人吴国良雪中》	留玉山中数日，今日始晴，相与同坐雪巢，以铜博山，焚古龙涎，酌雪水，烹藤茶，出万壑雷琴，听清癯生陈维允弹石泉流水调，道人复以碧玉箫作清平乐，虚室生白，尘影不动，清思不能已已。道人出所揣卷索和民瞻石先生所制清平乐词，予遂以紫玉池试想花烟，书以赠之，且邀座客郯云台同和，时至正十年腊月二十二日也凤箫声度。十二瑶台暮。开遍琼花千万树。才入谢家诗句。仙人酌我流霞。梦中知在谁家。酒醒休扶上马，为君一洗筝琶。
元	王冕	《今朝》	今朝风日好，堂前萱草花。持杯为母寿，所喜无喧哗。东邻已藤蔓，西邻但桑麻。侧闻义士招，我辈已华。世事既如此，不乐将奈何？
元	王冕	《素梅 其一》	大庾岭头春似海，不是寻常白玉堂。昨夜护龙河上看，一天明月四檐霜。
元	王哲	《忆王孙》	人云口是祸之门。我道舌为祸本根。不语无言没讨论。度朝昏。便是。
元	丘处机	《忍辱仙人 妙用》	千古圣贤皆一轨。亘初得得从心起。除此逍遥安稳地。无馀理。自然消息恬然美。不在劳神并苦己。般般放下头头是。选甚花街并柳市。虚空体。本来一物无凝滞。
元	王庭筠	《谒金门》	双喜鹊。几报归期浑错。尽做旧愁都忘却。新愁何处著。瘦雪一痕墙角。青子已妆残萼。不道枝头无可落。东风犹作恶。
元	蒲道源	《木兰花慢》	想天开阊阖，正元日、受朝仪。美出震居尊，承乾继统，行夏之时。梅花领将春到，更祥烟、浮动万年枝。丽日徐行黄道，和风细度丹墀。天颜有喜近臣知。称寿献瑶卮。道品物惟新，阳刚长，百禄咸宜。觚五云佳气，但遥瞻、百拜只心驰。记得华封馀祝，不妨借人新词。
元	周文质	《落梅风》	鸾凤配，莺燕约，感萧娘肯怜才貌。除琴剑又别无珍共宝，只一片至诚心要也不要？
元	程文海	《摸鱼儿 次韵庐疏齐宪使题岁寒亭 此首下原附》	问疏斋、湘中朱凤，何如江上鹦鹉。波寒木落人千里，客里与谁同住。茅屋趣。吾自爱吾亭，更爱参天树。劳君为赋。渺雪雁南飞，云涛东下，岁晏欲何处。疏斋老，意气经文纬武。平生握手相许。江南江北寻芳路，共看碧云来去。黄鹄举。记我度秦淮，君正临清句。歌声缓与。怕径竹能醒，庭花起舞，惊散夜来雨。
元	杨维桢	《览古四十二首（录三十四首）》	董卓劫慈明，次以及伯喈。子龙独何人，啖笑却啀啀。高视梁砀上，片云卷而怀。古来高世士，尘埃岂能埋。
元	周权	《沁园春 次韵王尹赋东严》	娲皇补天，遗石两拳，几千仞兮。定苍龙擘峡，罅和天坼，浮屠卓锡，庐倚云开。世窄三千，天高尺五，日月低躔东复西。人间世，听晨昏钟鼓，撼半空雷。登临纱帽鞋。豁云梦、胸襟一快哉。想醉倚高寒，飞仙可挟，清游纪胜，俗子难梯。把酒乾坤，笑谭今古，崖藓摩挲认旧题。九关近，便骖鸾高举，云气徘徊。
元	白朴	《念奴娇 题阙》	江湖落魄，鬓成丝、遥忆扬州风物。十里楼台，帘半卷、玉女香车钿壁。后土祠寒，唐昌花尽，谁看琼枝雪。山川良是，古来销尽雄杰。落日烟水茫茫，孤城残角，怨入清笳发。岸扁舟人不寐，柳外渔灯明灭。半夜潮来，一帆风送，凛凛森毛发。乘流东下，玉箫吹落残月。
元	程文海	《蝶恋花 寿陈北山》	月挂新年弓未彀。璧水溶溶，已觉春光透。国子先生松竹友。一尊请为斯文寿。况是雪中萱树茂。华萼相辉，天地同长久。何处东风吹雅奏。
元	王逢	《夜宴叶氏庄晓登悠然楼作》	百尺飞楼俯碧湍，六峰秀色绕阑干。杏花落尽东风恶，燕子归来社雨寒。梦里香烟生绣幌，酒酲红蜡腻铜盘。一春乐意朝来好，千里家书席上看。
元	李齐贤	《巫山一段云 西江风雪》	过海风凄紧，连云雪杳茫。落花飘絮满江乡。偷放一春狂。渔市关门早，征帆入浦忙。酒楼何处咽丝簧。愁杀孟襄阳。
元	杨维桢	《海客行》	海客朱雀航，下有五凤房。三月发长干，六月下淮扬。青丝牵白日，罗幕西风凉。大姬劝金露，小姬弹空桑。中姬执药馔，调冰浣肝肠。海客睡不起，明宴寒神羊。
元	陈基	《笠泽有怀》	碧梧翠竹郁参差，艾纳流薰绣幕垂。琼管隔花闻度曲，画屏烧烛看围棋。坐延太乙青藜杖，倒著山公白接?何日彩舟还荡桨，为判同饮习家池。
元	陈基	《织锦篇》	络纬秋啼金井根，佳人当窗织凤麟。流云拂拭春无痕，顷刻化作鸳鸯文。银汉含风星斗摇，虚空迸出黄盘雕。为君裁作宫锦袍，夺得当年卢肇幖。妾家本住牵牛渚，与君误结同心缕。人间怪多离别苦，梦落阳台不成雨。肠断无心为君织，向君抛却支机石。何时头戴莲花巾，相伴双成礼白云。
元	傅若金	《送云闲师游淛》	杖锡违萧水，风帆向武林。海红秋树远，江黑莫钟深。云起通香气，潮来合梵音。亦知无住著，随处得安心。
元	王吉昌	《醉桃源 禄存文曲》	禄存文曲附神光。驱驱逐色忙。昧禅徒乱角和商。如何作道场。双帘掩，琐明堂。仙童夺正阳。神功机在性昭彰。冥冥混八方。
元	蒲道源	《鹧鸪天 寿杨同知》	好景良辰近上元。天公为闲产英贤。政声洋溢春风外，德泽流行汉水边。官一品，寿千年。应知仁者得兼全。凤凰池上恩波暖，指日丹墀步武。
元	党怀英	《感皇恩》	一叶下梧桐，新凉风露。喜鹊桥成渺云步。旧家机杼，巧织紫绡如雾。新愁还织就，无重数。天上何年，人间朝暮。回首星津又空渡。盈盈别泪，散作半空疏雨。离魂都付与，秋将去。
元	刘因	《玉楼春》	柳梢绿小梅如印。乍暖还寒犹未定。惜花长是为花愁，?酒却嫌添酒病。蝇头蜗角都休竟。万古豪华同一尽。东君晓夜促归期，三十六番花递。
元	侯善渊	《益寿美金花》	擘开鬼窟。杳杳冥冥精恍惚。满目华阳。耀灵珠映日光。至真无物。宝灿精明返复。致死不忘。星丹霄得久长。
元	彭炳	《小桥》	落花如雪马蹄香，几树黄鹂欲断肠。行到小桥春影碧，一沟晴水浸垂杨。
元	张可久	《小桃红》	一城秋雨豆花凉，闲倚平山望。不似年时鉴湖上，锦云香，采莲人语荷花荡。西风雁行，清溪渔唱，吹恨入沧浪。
元	王逢	《题董良用征士释耕所》	百亩私田十尺庐，释耕为乐野人如。陇牛瀼卧春犁后，水鸟低飞午馌余。殷丧蕨薇元可食，秦炎种树独存书。老予拟就庞公隐，岁暮相看两鬓疏。
元	李道纯	《满江红 赠虚庵》	日用工夫，只一味、存虚抱素。会殊途同归，一致百虑。紫极宫中元气息，调我鼎内三花聚。问安炉、立鼎事如何，乾金铸。缚金乌，获玉兔。捉将来，封土釜。这火候抽添，更须防护。至宝圆成明出入，法身形兆无来去。便潜身、直谒太清宫，神常住。
元	白朴	《西江月 题阙》	白石空销战骨，清泉不洗飞埃。五云多处望蓬莱。鞭石谁能过海。一夕神游八表，众星光拱三台。天公元不弃非才。坐我金银世界。
元	胡祗＊	《木兰花慢 赠歌妓》	话兴亡千古，试听取，是和非。爱海雨江风，娇莺雏凤，相和相催。冷冷一声徐起，坠梁尘、不收彩云飞。按止玉纤牙拍，细倾万斛珠玑。又如辩士遇秦仪。六国等儿嬉。看捭阖纵横，东强西弱，一转危机。千人洗心倾耳，向花梢、不觉月阴移。日日新声妙语，人间何事眉。
元	杨维桢	《和杨孟载春愁曲之什》	小楼日日听雨卧，轻云作团拂帘过。金黄杨柳叶初匀，雪色棠梨花半破。东家蝴蝶飞无数，西邻燕子来两个。玉关万里尺书稀，羞杀牡丹如斗大。
元	元好问	《摸鱼儿 楼桑呼汉昭烈庙》	问楼桑、故居无处。青林留在祠宇。荒坛社散鸟声，寂寞汉家箫鼓。春已暮。君不见、锦城花重惊风雨。刘郎良苦。尽玉垒青云，锦江秀色，办作一丘土。西山好，满意龙盘虎踞。登临感怆千古。当时诸葛成何事，伯仲果谁伊吕。还自语。缘底事、十年来往燕南路。征鞍且驻。就老瓦盆边，田翁共饮，携手醉乡去。
元	元无名氏	《醉太平》	夺泥燕口，削铁针头，刮金佛面细搜求，无中觅有。鹌鹑嗉里寻豌豆，鹭鸶腿上劈精肉。蚊子腹内刳脂油，亏老先生下手。
元	张翥	《满江红 钱舜举桃花折枝》	前度刘郎，重来访、玄都燕麦。回首地、暗香销尽，暮云低碧。啼鸟犹知人怅望，东风不管花狼籍。又凄凄、红雨夕阳中，空相忆。繁华梦，浑无迹。丹青笔，还留得。恍一枝常见，故园春色。尘世事多吾欲避，武陵路远谁能觅。但有山、可隐便须归，栽桃客。
元	欧阳玄	《渔家傲》	二月都城春动野。引龙灰向银床画。士女城西争买架。看驰马。官家引佛官兰若。水暖天鹅纷欲下。鹰房奏猎催车驾。却道海青逢燕怕。才过社。柳林飞放相将罢。
元	侯善渊	《一叶舟》	颠倒一阳初起。万化混元同体。光灿射瑶宫。满堂红。正圆明开启。上下贯穿无底。天地悉空皆空。太玄中。
元	梁寅	《望江南 傍村之民兄弟四人，坐豪夺民产远流》	山深处，豺虎纵跳踉。但爱体肥贪肉食，那知腹饱是身殃。天网甚恢张。千里外，魑魅可同乡。三尺正当严律令，四凶那得诧强梁。稽首谢君。
元	孙不二	《卜算子 辞世 鸣鹤馀音卷之五》	握固披衣候。水火频交媾。万道霞光海底生，一撞三关透。仙乐频频奏。常饮醍醐酒。妙药都来顷刻间，九转金丹就。
元	杨维桢	《悼李忠襄王》	罗山进士著戎衣，泪落神州事已非。百二山河惊易改，三千君子誓同归。天戈已付唐裴度，客匕那知蜀费祎。赖有佳儿功业在，东人重望捷淮淝。
元	杨维桢	《无题效商隐体四首》	主家院落近连昌，燕子归来旧杏梁。金埒近收青海骏，锦笼初教雪衣娘。卷衣甲帐春容晓，吹笛西楼月色凉。今夜阿鸿新进剧，黄金小带荔枝装。
元	王冕	《次申屠子迪韵 其一》	荒城余古堞，登眺喜新晴。日淡山容静，秋高海气清。孤鸢随鹤下，饥兕近人行。感物添惆怅，谁能会此情？
元	马钰	《采桑子 重阳师父百端诱化，予终有攀援爱念》	，我性命有一只细磁碗，失手怕碎。言未讫，从空碗坠，惊哭觉来，师翌日乃曰，汝昨晚惊惧，才方省悟吕公大悟黄梁梦，舍弃华轩。返本还源。出自钟离作大仙。山侗猛悟细磁梦，割断攀援。炼汞烹铅。出自风仙性月圆。
元	马钰	《踏云行》	马钰平生，心平性善。因师钓出牟平县。逍遥坦荡过东平，平安无事身康健。得到兴平，治平为念。清平快乐无征战。云游地脉太平宫，平平。
元	杨维桢	《瘦马行》	瘦马青海种，新自流沙至。市门顾不售，千金价无二。肉骀大项领，匹帛可收致。天寒道里愁，伏枥消远志。瘦马虽伶仃，毅有千里气。世无牙与青，瘦马与谁试。
元	白朴	《风流子 丁亥秋，复得仲常书，有楚星燕月，》	之语。就谱此曲以寄之。花月少年场。嬉游伴，底事不能忘。杨柳送歌，暗分春色，夭桃凝笑，烂赏天香。绮筵上，酒杯金潋滟，诗卷墨淋浪。间袅玉鞭，管弦珂里，醉摧红袖，灯火夜。回首事堪伤。温柔竟处，流落江乡。惆怅鬓丝禅榻，眉黛吟窗。甚社燕秋鸿，十年无定，楚星燕月，千里相望。何日故园行乐，重会风光。
元	韩奕	《山中留别》	江天云物已凄凄，老去应多少日思。荒稗满田秋水后，平芜连苑夕阳迟。眼昏每到看书觉，发白非因览镜知。力疾杖藜犹可起，山中远趁故人期。
元	关汉卿	《【双调】碧玉箫 十》	笑语喧哗，墙内甚人家？度柳穿花，院后那娇娃。媚孜孜整绛纱，颤巍巍插翠花。可喜煞，巧笔难描画。他，困倚在秋千架。
元	元无名氏	《梧叶儿》	秋来到，渐渐凉，寒雁儿往南翔。梧桐树，叶又黄。好凄凉，绣被儿空闲了半张。
元	王冕	《红梅 十八》	玉骨清癯怯素妆，春风一醉九霞觞。绿房午夜娇云暖，不梦梨花梦海棠。
元	王哲	《西江月》	酒饮清光滑辣，肉餐软美香甜。世间迷误总无厌。个个临头路险。独我悟来口远，唯余省后心嫌。十分戒行愈精严。没分都赴点。
元	马致远	《双调·拨不断》	叹寒儒，谩读书，读书须索题桥柱。桥柱虽乘驷马车，乘车谁买长门赋。且看了长安回去。
元	冯子振	《鹦鹉曲 市朝归兴》	山林朝市都曾住。忠孝两字报君父。利名场反覆如云，又要商量阴雨。便天公有眼难开，袖手不如家去。更蛾眉强学时妆，是老子平生懒处。
元	张雨	《望梅花 寿师道真人》	何处仙家方丈。浑连水隔他尘。放鹤天宽，看云窗小，万幅丹青图障。凭高望笑掣金鳌，人道是蓬莱顶上。时问葛陂龙杖。更准备雪中鹤氅。修月吴刚，收书东老，消得百壶春酿。无尽藏，莫傲清闲，怕诏起山中。
元	王冕	《舜江楼》	舜江楼上一徘徊，四面云山锦障开。于古岂徒贤二相，只今睍可致三台。月明鼓角空中起，风静波涛地底回。别驾清名动乡国，金鞍五马望重来。
元	张宪	《当垆曲拟梁简文帝》	初八月上弦，十五月正圆。当垆设夜酒，客有黄金钱。欢浓易得晓，别远动经年。相送大堤上，举杯良可怜。
元	善住	《忆王孙 山居》	半生长是白云间。猿鸟渔樵共往还。倚个乔松看远山。少机关。世上。
元	王冕	《素梅 十七》	天寒江国霜如雪，草木无情尽摧折。不知春意到江南，疏影横斜半窗月。
元	周霆震	《古金城谣》	昆仑烈风撼坤轴，日车敛辔咸池浴。六龙饮渴呼不闻，赤蚁玄蜂厌人肉。荆襄弗支庐寿孤，江东扫地如摧枯。忠臣当代谁第一？七载舒州天下无。东南此地关形胜，天柱之峰屹千仞。当年赤壁走曹瞒，天为孙吴产公瑾。我公千载遥相望，崎岖恒以弱击强。孤城大小二百战，食尽北拜天无光。当关援剑苍龙吼，尽室肯污奸党手。摧锋阖郡无生降，群盗言之皆稽首。堂堂省宪罗公卿，建官分阃日募兵。哀哉坐视无寸策，遂使流血西江平。向来不晓皇穹意，名将南征死相继。一时贪暴聚庸才，玩寇偷安饕富贵。河流浩浩龙门西，燕山万骑攒霜蹄。英雄暴骨心未死，去作海色催朝鸡。玉衣飞舞空中见，太息孤忠鏖百战。五陵元气待天还，睢阳谁续《中丞传》？
元	王处一	《行香子 赠滨州小胡》	有个真方。谁肯承当。聚烟霞、馥郁清凉。充盈法体，补益神光。定本根源，无生忍，返嘉祥。元气充食，渴饮霞浆。混玄精、与道为常。碧莲自绽，琼萼芬芳。结紫金丹，清真果，满穹苍。
元	马钰	《玩丹砂 赠赵公》	万种全般教得人。怎生教你绝心尘。悟来方可得良因。怕死自然恩爱断，忘机决定气神淳。无为清净合天真。
元	侯善渊	《益寿美金花》	真清真静。静里清清完性命。命蒂含神。神奕竽都紫府春。春光皓皓。皓旷明阳盈古道。道太升玄。玄远无隅天外天。
元	侯善渊	《棹棹楫》	玄溟精心从初末。罔象恢恢司善恶。暗察无私非失过。真与假，会尽都小可。存亡得失由人作。但向玄门无令错。退隐林泉谁与个。俗情无，
元	尹志平	《无俗念》	参差万有，尽鸿蒙、一气生成无极。扰扰群情皆有我，寂寂真空非得。有内寻无，无中觅有，谁是知消息。高真方便，唱出玄妙端的。此个隐奥门风，须凭智慧，清静开胸臆。了见元初真面目，岂羡浮华颜色。身寄人间，名收仙籍，不许纤尘惑。神思不动，自来天地难测。
元	姬翼	《柳梢青》	灵明本无圆缺。先太易、常存浩劫。一受成形，随流忘返，死生磨灭。贪婪百种遭殃，谩贩骨、如山未歇。正眼开时，元无一物，顿然超越。
元	马钰	《黄鹤洞中仙 继重阳韵》	因遇出嚣尘，终日常颠耍。狂舞狂歌任自然，无意马。收得灵灵帕。真水涌来高，真火降来下。黄鹤洞中仙要成，扶风马。两曜交光射。
元	潜真子	《苏幕遮 温温铅鼎，光透廉帏，造化争驰》	火初炎，归玉户。满鼎温温，遍体周天度。水火抽添依大数。尽到丹田，须遣教烧住。自然光，非昼暮。光射帘帏，可照千千步。内养还丹他自做。造化功夫，神圣如针炬。
元	丁鹤年	《竹枝词（二首）》	水上摘莲青滴滴，泥中采藕白纤纤。却笑同根不同味，莲心清苦藕芽甜。
元	邵亨贞	《贞溪初夏（六首）》	巡檐燕子掠晴丝，隔水茶烟出院迟。草色入帘人不到，午风吹暖梦回时。
元	王冕	《悼止斋王先生 其三》	三月燕山听子规，追思令我泪垂垂。虽然事业能经世，可惜文章未际时。霜惨晴窗琴独冷，月明秋水剑双悲。山河万里人情别，回首春风说向谁？
元	傅若金	《兴安县》	乱峰如剑不知名，篁竹萧萧送驿程。转粟未休漓水役，负戈犹发夜郎兵。百蛮日落朱旗暗，九岭风来画角清。空使腐儒多感慨，西南群盗几时平？
元	马钰	《桃源忆故人 思辽阳高巨才》	桃源忆故人归去。别后常怀无绪。未审官游何处。忘了当初遇。我今物外修行做。但愿他家开悟。猛弃荣华贵富。共结云霞侣。
元	王哲	《香山会》	白光生，青艳至，红辉总好。腾玄耀。妙黄深奥。般般彩色，把明珠覆焘。晴空外、来往仙道。封成永号。便受玉皇宣诰。云霞里、上真惟到山会聚，发琼言阐道。同归去、长住三岛。
元	范梈	《王氏能远楼》	游莫羡天池鹏，归莫问辽东鹤。人生万事须自为，跬步江山即寥廓。请君得酒勿少留，为我痛酌王家能远之高楼。醉捧句吴匣中剑，斫断千秋万古愁。沧溟朝旭射燕甸，桑枝正搭虚窗面。昆仑池上碧桃花，舞尽东风千万片。千万片，落谁家？愿倾海水溢流霞。寄谢尊前望乡客，底须惆怅惜天涯。
元	陈基	《秋日杂兴（五首）》	一夕西风木叶飞，画梁落月淡余辉。银灯夜照还家梦，金剪秋裁寄远衣。霜信早随新雁至，素书深讶故人希无因为谢东曹掾，鲈美。莼香莫便归。
元	许有壬	《鹧鸪天 次韵李沁州寄酒》	甘滑端能厌蔗浆。芳华初不藉山。可怜太白分余沥，远与文园浣渴肠。青琐闼，白云乡。百年谁与校闲忙。何如常对松岩老，万事悠悠付一。
元	丘处机	《神光灿》	推穷三教，诱化群生，皆令上合天为。慕道修真，行住坐卧归依。先须保身洁净，内常怀、悯物慈悲。挫刚锐，乃初心作用，下手根基。款款磨砻情性，除贪爱、时时剪拂愚迷。福慧双全，开悟自入希夷。灵台内思不疚，任纵横、出处何疑。彻头了，尽虚空、裁断是非。
元	李道纯	《水调歌头 赠宝奄》	道乃法之体，法乃道之余。双全道法，横拈倒用总由渠。只这元神元气，便是天兵将吏，除此外都无。说与洞蟾子，定里作工夫。守为胎，用为窍，假为符。既明此理，何须苦泥墨和朱。若使精凝气固，便可驱雷役电，妖怪悉皆诛。行满功成日，谈笑谒仙都。
元	揭傒斯	《衡山县晓渡》	古县依江次，轻舆落岸隈。鸟冲行客过，山向野船开。近岳皆云气，中流忽雨来。何时还到此，明月照沿洄。
元	谭处端	《望海潮》	全真大道，无为清净，重重障碍堪嗟。每叹自缘，招且不免，闲游云水他。无念谤诽邪。愿人人早悟，急景浮华。道祖西升，去尚犹避过流沙。归地肺复仙家。会云朋霞友，真乐无涯。虚堂宴赏，蟠桃烂熳，瑶卮共饮流霞。满坐戴琼花。得玄玄结正，一粒丹砂。此际功成，行满同泛渡。
元	张翥	《浣溪沙》	数载相看欲话难。酒边失口却成欢。空添别恨与眉端。流水有声传锦瑟，行云无梦赴青鸾。关河秋雨客窗寒。
元	贾策	《和西湖竹枝词》	郎身轻似江上篷，昨日南风今北风。妾身重似七宝塔，面高峰对北高峰。
元	马钰	《苏幕遮 赠马公》	好云游，是马钰。幸遇华宗，一视如亲族。拜礼从今为骨肉。仰荷恩怜，终日闲相逐。告吾兄，听我嘱。莫虑儿孙，自有儿孙禄。愿早灰心明性烛。占取清闲，修取将来福。
元	王冕	《题魏仲远筠深轩》	君家住处多幽趣，绕屋琅玕净无数。萧萧清韵动天风，冉冉晴阴生绿雾。湖山远映苍翠稠，五月六月凉如秋。且开三径待佳客，抵用千亩论封侯。况尔此君高节古，纵有雪霜那可侮。平生正直少人知，野草闲花徒媚妩。知君古意同古贤，脱略傲笑情翩翩。我生爱竹比君癖，栉风集雨三十年。报老归来旧溪曲，竹色荒凉芳草绿。岁寒无以慰孤怀，只有梅花在空谷。闻君有竹心遑遑，便欲径造君子堂。安能为我罗酒浆，月明吹箫呼凤凰。
元	杨维桢	《六宫戏婴图》	黄云复壁椒涂苏，银床水喷金蟾蜍。宜男草生二月初，燕燕求友乌将雏。芙蓉花冠金结楼，飘飘尽是瑶台侣。宫中个个承主恩，岂复君王梦神女。栴檀小殿吹天香，新兴髻子换宫妆。中有一人类虢国，净洗脂粉青眉长。百子图开翠屏底，戏弄哑哑未生齿。侍奴两两舁锦，不是唐家绿衣子。兰汤浴罢春昼长，金盘特泻荔枝浆。雕笼翠哥手擎出，为爱解语通心肠。宣州长史耽春思，工画伤春欠春意。吴兴弟子广王风，六宫猫犬无相思。君不见玉钗淫鼋戕汉孤，作歌请献螽斯图。
元	杨维桢	《蔡叶行》	君不见伪吴兄弟四六七，十年强兵富金谷。大兄垂旒不下堂，小弟秉钧独当国。山阴蔡药师，云阳叶星卜，朝坐白玉堂，暮宿黄金屋。文不谈周召，武不论颇牧。机务托腹心，边策凭耳目。弄臣什什引膝前，骨鲠孤孤内囚牿。去年东台杀普化，今年南垣杀铁木。凤陵剖棺取含珠，鲸海刮商劫沉玉。粥官随地进妖艳，笼货无时满坑谷。西风卷地来六郡，下披竹朽索不御。六马奔腐木，郍支五楼覆。大越先罪魁，余殃尽孥戮。寄谢悠悠佞幸儿，福不盈眦祸连族。何如吴门市卖药卖卜，饿死亦足。
元	王哲	《满庭芳 欲脱家》	既欲修行，终全谧，出离尘俗相当。莫凭外坐，朝暮起心香。须是损妻舍事，违乡土、却儿娘。常归一，民安国富，战胜又兵强。长长。潇洒做，搜寻玄妙，认取清凉。又凭空渺邈，大道无方。只在圆光自照，明来后、堪用衡量。重阳子，迎霜金菊，独许满庭芳。
元	杨维桢	《春情二首》	惜春正是上春时，何处春情可赋诗。吴王台下斗芳草，苏小门前歌柳枝。灼灼桃花朱户底，青青梅子粉墙头。蹋歌起自春来日，直至春归唱不休。
元	王恽	《鹧鸪引 为耶律总管太夫人寿》	辽海千年将相家。婺星光动赤城霞。回首画戟清香地，满意春风玉树花。金椅背，紫云车。谢林风度见来赊。寿波潋滟宫壶暖，满泛秋光醉绿。
元	杨维桢	《题王粲登楼图》	临洮水涸铜人毁，西园青青草千里。秦川公子走乱离，瘦马疲童面如鬼。俊君威名跨海南，虎视走鹿何眈眈。可怜膝下尽豚犬，谁复大厦收楠？落日楼头髀空拊，日断神州隔风雨。平生不识大耳公，座上客归丞相府。春深铜雀眼中蒿，揽涕尚复思登高。江山破碎非旧土，版图何日还金刀？荆台高楼已荆棘，丹青写赋工何益。君不见袁家有客能骂贼，将军头风重草檄。
宋	释原妙	《山中四威仪供佛鉴师翁韵》	山中行，步高身尽轻。拟飞去，惟恐世人惊。
元	陈秀民	《送强彦栗归吴》	蓟门秋月白，城头夜啼乌。城中良家子，半是南征夫。或从张都护，或属李轻车。道傍别妻子，泣下如迸珠。自非英雄具，孰使祸乱除。戎马暗中国，游子将何趋？君归慰父母，繄我独何如。
元	侯善渊	《酹江月》	浮生似梦，奈光阴百岁，都能几许。富贵荣华时暂过，刚甚厮牵厮系。总为儿孙，娇妻女婿，生死难为替。回头省也，瞥然不染尘翳。逍遥物外无拘，风邻月伴，便是余生计，石上溪边猿送果，酒满十方吟缀。醉卧烟霞，今宵还醒，意欲归何致。玉霄宫里，月中攀折仙桂。
元	马钰	《苏幕遮 ＊县晏公惠面》	晏先生，惠我面。亲做庖人，妙手和软。细细搓来成玉线。致在锅中，水火同烹炼。觉馨香，成美膳。四个平分，各各无深浅。欲要充饥须九转。饱后云游，处处行方便。
元	王冕	《漫兴 十六》	自笑青云远，谁怜白发孤？艰难知道路，潇洒问江湖。事业留诗卷，田园入画图。清高过老杜，囊底一钱无。
元	王恽	《秦楼月 今岁八月自哉生明夜，月色如画，及》	时偏者，诗人不得无怅然之情也。取太白诗例，赋秦楼月一阕，歌以问之。是夜月色亦佳，但微云点缀耳华阳阁。一年心赏中秋约。中秋约。九霄风露，有怀都豁。挂香和雨风吹落。倚阑望处秋烟簿。秋烟簿。一尊能与，素娥同酌。
元	蒲道源	《临江仙》	健笔兴来挥乐府，无愁可到眉头。可怜郊岛两诗囚。枯肠徒自恼，汗只供羞。我欲与君追李白，神游共访丹丘。千金不惜翠云裘。呼儿多换酒，一醉万缘休。
元	元好问	《永遇乐》	龙阁先分，凤毛荣继，当世英妙。山岳储灵，长庚应梦，还订佳辰到。黄花露，碧瓦凝霜，香馥郡斋清晓。忆当年、青云平步，共喜骤跻华要。阴功厚德，玉函金篆，锡与世间难老。注意方浓，分符屡请，雅志人少。棠阴讼，乐府新教，正好醉山频倒。有谁似、莱衣游戏，萱堂寿。
元	王处一	《满庭芳》	心真香，神排妙供，满空遥送丹方。收藏灵宝，嘉瑞自呈祥。一点穿联浩动，两仪内、反复阴阳。全真乐，团团性月，光散满空香。搜详玄妙理，根源无漏，道德芬芳。聚神砂玉液，无致倾亡。结果真仙妙道，超三界、无极清凉。全家悟，颐神养浩，皆得到蓬庄。
元	刘秉忠	《干荷叶》	干荷叶，色苍苍，老柄风摇荡，喊了清香。越添黄。都因昨夜一场霜，寂寞在秋江上。
元	张雨	《狮儿词 赋梅次仇山村韵》	含香弄粉，便句引、游骑寻芳，城南城北。别有西村、断港冰澌微绿。孤山路熟。伴老鹤、晚先寻宿。怕冻损、三花两蕊，寒泉幽谷。几番花阴濯足。记归来醉卧，雪深平屋。春梦无凭，鬓底闹蛾争扑。不如图画，相对展、官奴风竹。烧黄独。自听瓶笙调曲。
元	刘志渊	《武陵春 警执法》	人自因言能悟理，得理要忘言。既得鱼时莫执筌。筌执谩着鞭。闭口藏舌不作解，默默究重玄。专气修心息妄缘。月冷照青天。
元	尹志平	《减字木兰花》	劳生丧命。谁解衣餐皆分定。恣欲贪痴。积丛如山犹不知。一朝有报。铁胆铜心人也懊。受罪无休。恨不当时闻早修。
元	萨都剌	《水龙吟 赠友》	王郎锦带吴钩，醉骑赤鲤银河去。绛袍弄月，银壶吸酒，锦笺挥兔。秃鬓西风，短篷落月，东吴西楚。怅丹阳郭里，相逢较晚，共翦烛、西窗雨。文采风流俊伟，碧纱巾挂珊瑚树。出门万里，掀髯一笑，青山无数。扬子江头，冻沙寒雨，暮天飞鹭。待明朝酒醒金山，过瓜洲渡。
元	王哲	《浪淘沙 叹虚飘飘》	石火相饶。电里光烧。百年恰似水中泡。一灭一生何太速，风烛时烧。公等在浮嚣。悟取虚韶。福油好把福灯挑。光焰长生明又朗，返照芝苗。
元	元好问	《鹧鸪天》	零落栖迟感兴多。酒杯直欲卷银河。人间清镜悲华发，世外仙棋烂斧柯。长袖舞，抗音歌。月明人影两婆娑。醉来知被旁人笑，无柰风情未减。
元	马钰	《瑞鹧鸪》	心香起唱行香。真乐真闲兴味长。便觉眉头无利锁，何愁身上有名缰。昔年曾作肥家子，今日还为出舍郎。到此逍遥常自在，哩哩又何。
元	李庭	《水调歌头 张耀卿寿日》	伤心庚开府，书剑忆游梁。十年流落冰雪，如履柏台霜。昨日螳螂当辙，今日豺狼当路，牛背置神光。竟访赤松去，不顾紫微忙。汉貂蝉，万人杰，八州王。有君如是何事，高卧北窗凉。传得黄州密印，有病安心是药，此外更无方。莫袖经纶手，遗爱在甘棠。
元	阿鲁威	《双调 云中君》	望云中帝服皇皇，快龙驾翩翩，远举周章。霞佩缤纷，云旗晻蔼，衣采华芳。灵连蜷兮昭昭未央，降寿宫兮沐浴兰汤。先戒鸾章，后属飞帘，总辔扶桑。
元	马钰	《五灵妙仙 赠赵八先生》	马风词，拜上真宁赵八。常清净、内容娇黠。马猿绝。处无为无作，通玄达妙，琼浆得饮，馨香味兼甘滑。无盈缺。自然神气壮，眠卧冰雪。欺寒暑、不拘时节。这般悦。自心知意解，难言难说，逍遥坦荡，清了洞。
元	周巽	《渔歌子》	白云相逐度前峰。萝壁猿啼翠几重。清书寂，绿阴浓。斧声惊动鹤巢。
宋	徐九思	《送唐介谪英州》	投荒万里岭南行，莫叩天阍诉不平。忠谠若教无竄逐，奸邪何计竊安荣。一封疏在铭周鼎，三黜名高重汉京。最是中霄雷激烈，为君特地发冤声。
元	阿鲁威	《双调 蟾宫曲 东皇太乙前九首以楚辞九歌品成》	穆将愉兮太乙东皇，佩姣服菲菲，剑珥琳琅。玉瑱琼芳，烝肴兰藉，桂酒椒浆。扬枹鼓兮安歌浩倡，纷五音兮琴瑟笙簧。日吉辰良，繁会祁祁，既乐而康。
元	丘处机	《风栖梧 道友见访于?溪》	孤僻岩清净界。土安身，抱道忘知解。道友相看唯莫怪。贫闲守拙无相待。富贵功名堪倚赖。多是多非，尖凿多成败。玉食馨香终不耐。
元	袁易	《木兰花慢 喜玉田至》	渺仙游倦迹，乍玄圃，又苍梧。甚海阔天长，月梁有梦，雁足无书。泠然御风万里，喜袍、还对紫霞裾。一自黄楼赋后，百年此乐应无。萧闲吾爱吾庐。花淡淡，竹疏疏。更岁晚生涯，薄田二顷，甘橘千株。诸君便须小住，比桑麻、杜曲我何如。不用南山射虎，相从濠上观鱼。
元	萨都剌	《秋词》	清夜宫车出建章，紫衣小队两三行。石阑干畔银灯过，照见芙蓉叶上霜。
元	侯善渊	《声声慢》	光阴迅速，暑往寒来，俄然又报新年。物换形移，都被暗里催残。谁省人人越旧，改青春、皓发苍颜。误虚过了，似落花飞絮，逝水无边。若也回光返照，运灵枢一撞，击碎双关。耀海玄珠，煌焰接昆山。宝性因明贯体，换凡躯、养就仙丹。玉辰显，向中天游奕，物外然。
宋	徐逊绵	《句》	士死惟留姓与名。
元	王逢	《塞上曲（五首）》	将令传中阃，交欢浃两军。地形龙虎踞，阵伍鸟蛇分。清野辉燕日，黄河泻岱云。生灵如有赖，绛灌不无文。
元	刘敏中	《满江红 又次前韵》	看花须约，一千年、知赴瑶池缘浅。雪里花枝来索句，恍觉春生冷砚。却忆前时，寻芳处处，霞影浮杯面。酒醒花落，树头飞下余片。何事岁晚重妍，多情应笑，我早朱颜变。依样铅华红胜锦，争得瓶梅并剪。小阁幽窗，回寒向暖，百怕霜风卷。旧家野老，也来惊讶希见。
元	姬翼	《一剪梅》	畏日炎炎气郁然。枯禅频起，静胜无能。先春雪浪浸冬凝。唤起玄冥，满坐寒生。北帝威严正令行。祝融退步，酷潜形。神通挥霍贯心灵。乘此清风，归去蓬瀛。
元	杨维桢	《杵歌（七首。有序）》	南城不日似云高，城脚愁侵八月涛。射得潮头向来去，钱王铁箭泰山牢。
元	王沂	《御街行 御街行原系二首，周泳先误作一首。》	君行广武山前路。是阮籍、回车处。问他儒子竟何成，落日大河东注。无人说与，遥岑远目，也会修眉妩。离宫别馆空禾黍。啸木魅啼苍鼠。悠悠往事不经心，只有闲云来去。停云得句，归云洞府，领取渊明趣。
元	谭处端	《沁园春》	好没来由，名利区区，几时尽头。算荣华富贵，名高位显，妻儿艳女，肯做持修。冷淡玄门，清虚妙道，苦涩难行孰意留。修行路，悟轮回生死，有分仙流。除身尽是闲愁。猛割断冤情去便休。顶青巾布素，随缘度日，逍遥云水，物外遨游。闲里寻闲，损之又损，火灭烟消绝外求。将归去，这都路变，蓬岛瀛洲。
元	张可久	《金字经》	百年浑似醉，满怀都是春，高卧东山一片云。嗔，是非拂面尘。消磨尽，古今无限人。
元	舒＊	《满江红 时雪快晴，苗民攻宣，未克，往来郡》	，视而不问，欢时事之靡宁，哀生民之涂炭，因赋此曲，兼东邑令郭文盾天也多情，巧幻出、天河寒水。多态度、悠悠，轻黏窗纸。万里岂无祥瑞应，四方已在饥寒里。把溪山、好处纵模糊，须臾耳。江海阔，风尘起。狐兔狡，鹰耻。假蛮夷威柄，侵渔而已。诸老忠良皆柱石，九重仁圣真天子。待明朝、晴霁看青山，清如洗。
元	王丹桂	《踏云行 赠罗家庄崇道庵长春邑众》	邑号长春，庵名崇道。其间隐奥人难晓。长春灵验莫教凋，真心崇道家缘掉。外屏喧嚣，内搜玄妙。常怀忍辱心低小。慧风吹散岭头云，一轮。
元	邵亨贞	《虞美人》	天台洞口桃开了。无柰刘郎老。多情何苦叹途穷，人与花枝，都在暗尘中。个人那日犹痴小。帘底秋波渺。别来几度见春风。应是门前，花落。
元	李道纯	《水调歌头 赠和庵王察判》	土釜要端正，定里问黄公。流戊就己，须待山下出泉蒙。采药堤防不及，行火休教太过，贵在得其中。执中常不易，天理感而通。那些儿，玄妙处，实难穷。自从会得，庵中无日不春风。便把西方少女，嫁与南陵赤子，相见永和同。十月圣胎备，脱蜕烁虚空。
元	王实甫	《正宫 端正好》	碧云天，黄花地，西风紧，北雁南飞。晓来谁染霜林醉？总是离人泪。
元	侯善渊	《沁园春》	元始家风，混物先天，体合太微。运九阳丹鼎，龙吟虎啸，云奔电闪，紫雾腾飞。戏弄骊珠，无间飘渺，光迸流霞照坎离。通玄妙，看余家手段，别有神威。自然掌掘天机。动斡运参罗斗柄随。喝龙泉宝剑，光冲碧落，群魔胆颤，百怪倾危。富国安民，清平快乐，无相真人出世期。书旧诏，赴蓬莱阆苑，物外仙归。
元	程文海	《天仙子 寿杜左丞》	一自寿仙临杜曲。岁岁小春春意熟。泰阶相向更分明，调玉烛。扶钧轴。突兀眼前惟此屋。折得岁寒枝上玉。拟祝翠尊还觉俗。何如绣采在庭前，看未足。杯方续。周鲁后先光汗竹。
元	马钰	《卜算子》	天地水三官，下界吹龙笛。蓦听开元虎啸声，风伯雨师寂。至孝养孀亲，红锦蛇吞鳖。六路青牛驾宝车，显圣功端的。
元	王处一	《谢师恩 答皇亲见召》	三冬凛冽彤云布。六出飘飞絮。地冻天寒难进步。满途冰雪，唤回童稚，且向茅庵住。贵州大醮无推诉。必要功圆聚。远逝新亡皆济度。加持妙道，展舒云宴，一会朝元去。
元	杨维桢	《春情（二首）》	惜春正是上春时，何处春情可赋诗？吴王台下斗芳草，苏。小门前歌《柳。
元	王冕	《梅花 其九》	冷艳凝轻露，清香度晚风。如何冰玉质，却学小桃红？
元	李道纯	《满江红 授（原作受，据道藏改）记门人》	吾道玄关，决不许、外边人人。有学者来参，防他做贼。猛把杀人刀子举，活人手段轻拈出。更单提、独弄逞神通，谁能敌。若是个，善知识。便承当，心不惑。仗奋心刚胆，逢佛杀佛。举步便能欺十圣，口开便要吞三极。把乾坤、天地尽掀翻，真奇特。
元	刘因	《菩萨蛮 为王太利夫寿》	吾乡先友今谁健。西邻王老时相见。每见忆先公。音容在眼中。今朝故人子。为寿无多事。惟愿岁长丰。年年社酒同。
元	纸舟先生	《西江月》	本是一团血肉，惺惺全借阳神。起居言语是谁灵。神去更无把柄。说出万般名相，教人转入迷津。自从今日悟全真。妙语奇言不信。
元	于立	《次韵泊阊门》	渌水秋风荡桨船，白蘋洲上月初弦。清光半入红窗里，照见羁人夜不眠。
元	刘永之	《拟古》	南国有佳人，秀色丽春阳。素手弄机杼，织绮向兰房。凉宵步玉阶，罗袜沾微霜。坐愁容华歇，中宵理丝簧。凤笙欢未彻，瑶瑟怨何长。哀响激林木，回音动华堂。借问此何曲，新声奏宫商。东邻有游子，闻之感中肠。愿持五杂组，系君罗襦裳。携手共游衍，卒岁以翱翔。中情莫自致，脉脉怀内伤。
元	侯善渊	《西江月》	小隐不容沙芥，大通遍满诸方。混然灵廓查无疆。一性执其大象。火里烧成白雪，水中养就红阳。玉婴神变跨鸾凤。飞入西江月上。
元	杨维桢	《览古四十二首 其三》	秦穆饮盗马，楚庄忘绝缨。齐景恩一木，触槐有淫刑。婧女告齐相，称说辩且正。明朝拔槐令，婧父脱囚名。
元	洪希文	《蝶恋花 蜡梅》	雪里江梅标致好。千古诗人，总被横斜恼。蜡貌栀言愁杀我。道伊曾向孤山过。检点花房开几朵。错引山峰，酿蜜供残课。三叹楚骚无可考。
元	马钰	《虞美人 继重阳韵》	马风得遇心尘少。通得玄中妙。自然耻戴皂罗巾。真息绵绵，营养不神神。慧灯不住通天照。性命须当了。金炉便是炼丹身。坦荡逍遥，做个。
元	迺贤	《李老谷》	高秋远行迈，入谷云气暝。稍稍微雨来，渐怯衣裳冷。萦纡青崦窄，杳霭烟竹迥。峰回稍开豁，夕阳散微影。霜叶落秋涧，寒花媚秋岭。穷途见土屋，人烟杂墟井。平生爱山癖，愒此惬幽静。月落闻子规，怀归心耿耿。
元	王冕	《素梅 十二》	断云流水孤山路，看得春风几树花。骑鹤归来城郭是，月明箫管起谁家？
宋	释原妙	《偈颂六十七首》	裁蜀锦，翦吴绫。披白玉，间黄金。打成一片时，针劄不入。罗纹结角处，线路难寻。天香影散莓苔石，五叶花开檐卜林。
元	丁鹤年	《题林泉野趣图》	清江白石带疏林，樊口幽居尚可寻。梦里草堂无恙在，秋风春雨总关心。
元	王冕	《舟中杂纪 其二》	舟行知牵稳，恰得打头风。更喜青山出，宁辞白发穷？江枫缘岸赤，河蓼杂烟红。回首东南景，楼台杳霭中。
元	王哲	《浣溪沙》	会看虚空七宝圆。能开寂静六华轩。希夷微妙在坤乾。理透阴符三百字，搜通道德五千言。害风一任害风虔。
元	王冕	《莫处士悼诗》	乐闲处士老西河，花竹亭台野趣多。不为功名移志节，每因兴感费吟哦。义风孝行知谁拟，山色湖光奈尔何。转首栖霞清梦远，令人怀感动悲歌。
元	张翥	《行香子 止酒五首》	酒量无多。不饮从他。看黄垆、似隔山河。渊明自止，醉尉谁呵。也莫豪吟，莫狂舞，莫高歌。鸥外风波。蜗角干戈。算百年、一梦南柯。阅人传舍，随处行窝。便富熏天，气盖世，待如何。
元	谭处端	《如梦令 赠阌乡县酒贾》	深爱贾公吉善。水云游历玄便。他日处无为，得得虎龙交战。交战。交战。丹结永除千变。
元	张玉娘	《烛影摇红 又用张材甫韵 强村丛书用孔氏微波》	梅雪乍融，单于吹彻寒犹浅。夜从灯下翦春幡，笑罢椒盘宴。云母屏开帘卷。放嫦娥、广寒宫苑。星移银汉。月满花衢，绕城弦管。，谯楼一任更筹换。锦霞银树玉桥联，谁道蓬山远。可是紫箫声断。漫懊恨、春宵苦短。不堪回首，照芙蕖，断肠鸿雁。
元	王恽	《点绛唇 后六月二十二日，同府僚宴饮白云朱》	川原四开，青嶂白波，非复尘境。忽治中英甫坚索鄙语，酒酣耳热，以乐晴倚层阑，飘飘醉上青鸾背。飞云崩坠。万叠银涛碎。青嶂白波，非复人闲世。人怀霁。夕阳有意。返照千山外。
元	姬翼	《感皇恩》	云海接瀛洲，鹏程浩渺。换尽凡胎步方到。神仙底事，紫府丹台幽杳。纵分明指点、人难晓。药圃芝田，灵苗瑞草。满地香风遣谁扫。洞天不夜，月底行吟缥缈。待知音付与、玄中宝。
元	吴景奎	《最高楼 寄谢国芳》	西池草，和梦泛晴晖。几度见春归。寒沙盟冷鸥先觉，秋江影落雁初飞。故园荒，征路远，信音稀。笑逆旅光阴忙似瞥。更好染髭须何用镊。惊夜杵，捣寒衣。桃花流水应无恙，小山丛桂更畴依。早归来，新酒熟，
元	周砥	《次韵发齐门》	西风洲上荻花明，秋水船头落雁鸣。谁抱琵琶凉月里，为君弹作断肠声。
元	尹志平	《无俗念 龙阳观道众索》	了心一法，越三乘、妙体果离生灭。万事知空非可取，慧性辉辉通彻。静里乾坤，闲中日月，堪付知音说。家山还到，自有无限风月。一点无相真如，澄澄湛湛，内外难分别。要会玄元端的处，无纵迷情乖劣。勤论幽微，频修秘密，参透天机诀。此时不了，更待何日休歇。
元	邵亨贞	《花心动 黄伯阳岁晚见梅，适遇旧赋以赠别，》	东阁何郎，记当时，曾赏旧家红萼。彩笔赋诗，绿发簪花，多少少年行乐。自从惊觉扬州梦，芳心事、等闲忘却。断魂处，月明江上，路迷天角。老去才情顿薄。柰客里相逢，共伤漂泊。洗尽艳妆，留得遗钿，尚有暗香如昨。岁寒天远离杯短，匆匆去、孤怀难托。向花道，春来未应误约。
元	王哲	《水云游 此首又见分梨十化集卷上》	玉性玉性。玉锁紧严，金关牢钉。玉房深、百日清清，玉辉光一并。玉匙开阐通仙迳。玉门中传令。玉童来、便许全真，玉皇宣已定。
元	谭处端	《如梦令 赠修武贾信实》	入道先生姓贾。日用持心低下。要见本来真，闲里擒猿捉马。擒耍。擒耍。须效谭风害痖。
元	冯尊师	《满江红 呜鹤余音卷二》	寒暑相催，俄然又秋传信。惊往事几番成败，百年如瞬。轩冕未酬黄卷志，琴书早赋青山隐。占五湖烟月乐希夷，无盈损。人间事，多愁恨。方外趣，别风韵。这瀛洲宁美，玉堂金印。徇物情怀儿女操，摩天头角神仙分。看碧霄归去彩凤迎，白云引。
元	谭处端	《忆王孙》	神舟稳驾出沉流。明月辉辉命自周。两个先生暗点头。有来由。万劫。
元	谭处端	《长思仙》	好颜容。似花红。莫待馨香逐晚风。临头始悟空。妙搜穷。脱凡笼。猛烈灰心出世雄。功成三岛峰。
元	侯善渊	《一叶舟》	海底凝珠鲜洁。天上莹然清绝。中道太虚宽。滚神丹。光胜一轮秋月。照鉴本无圆缺。清爽逼人寒。透琅?
元	杨维桢	《鄂国公》	玄武门前人蹀血，虬须天子谏凶孽。谁开贞观太平功，夺朔将军三寸铁。三寸铁，鄂国公，将军真有回无功。呜呼，海池一语开天听，手敕亲颁宫府定。人知房杜掌经纶，谁识将军善词命？善词命，万古之无谁与并？
元	丘处机	《金莲出玉花 西虢南村》	南村地胜。曲水横斜穿柳径。是处池塘。拍塞荷花映粉墙。高堂大厦。户户如屏堪入画。峻岭崇冈。日日生云遥降祥。
元	张野	《水龙吟 游钱塘西山》	一鞭空翠烟霏，笑谈已到山深处。丹崖翠壁，野猿幽鸟，冷泉高树。兜率天中，蓬壶境内，偶成佳遇。正扪参历井，穷探未了，回首早，疏钟暮。画舸亭亭横渡。醉归来被谁留住。云窗雾阁，群仙应笑，尘缘相误。白雪歌残，青鸾梦觉，满身风露。料明年却向，古台高处，忆桃源路。
元	王恽	《摸鱼子 送雷彦正西还，时授恩州卒》	望都门、满山晴雪，葱葱君又西去。当时汉将征西幕，气压瘴江烟雨。还自许。尽虎穴雄深，万里班超举。燕台再过。甚牢落高情，霜风偃薄，似貂裘土。弦歌事、正尔邯郸故步。功名从此轩翥。一麾回首甘陵树，千室正歌来暮。须记取。拊麾外催科，未阳城古。征鞍莫驻。趁渭北春天，升堂拜慰，捧檄为亲舞。
元	王寂	《减字木兰花 送春》	羽书催去。落絮飞花萦不住。湖上流莺。欲别频啼三两声。刘郎未到。孤负东风何草草。今度重来。不放桃花取次开。
元	王冕	《对雨 其五》	三秋多湿雨，十月见黄花。对景无情思，令人起叹嗟。聪嫌床下蚁，病惑酒中蛇。又听诸年少，怀才拟赋瓜。
元	张宪	《良宵》	良宵情绪不堪题，立遍阑干意欲迷。铁拨顿敲壶口破，金刀频剪烛心齐。绿分杨柳湘帘细，红压樱桃斗帐低。仿佛第三桥畔宿，月明珠树夜乌啼。
元	尹志平	《西江月》	天上仙无懵懂，人间性有顽愚。门中有幸看经书。性性堂堂开悟。达理真明妙有，观空体合虚无。慧通灵宝证元初。谁解无文不度。
元	李俊明	《谒金门 河南府同知高诚之寿》	风渐力。水翦飞花狼藉。鼎沸笙歌催举白。玉堂金马客。欢动周人颂德。唤起洛阳春色。况值日南天道北。老人星拱极。
元	王冕	《梅花 十二》	庭院春日迟，风回翠鸾舞。谁倚玉阑干？摇动燕脂雨。
元	韩奕	《清平乐》	晓云狼藉。淡淡烟中日。柳絮欲飞无气力。满院绿阴清寂。熏篝香恋残煤。画罗衣试新裁。春尚有些寒在，银屏到晚慵开。
元	王哲	《抛＊乐》	扶桑祥瑞生芝草。便移在蓬莱岛。金枝玉叶自然好。昆仑上、变珍宝。霞光四面添玄奥。明焰里通颠倒。青童捧诏添嘉号。无为处，这回到。
元	王哲	《瑞鹧鸪》	秋季裁量十郎。忧愁思虑动凄怆。陡改红颜衰体瘦，渐生白发老容光。腰曲头低力不刚。耳聋眼暗泪汪汪。日往月来添疾病，妻嫌女怨受惶。
元	赵可	《蓦山溪 赋崇福荷花，崇福在太原晋溪》	云房西下，天共沧波远。走马记狂游，正芙蕖、平铺镜面。浮空阑槛，招我倒芳尊，看花醉，把花归，扶路清香满。水枫旧曲，应逐歌尘散。时节又新凉，料开遍、横湖清浅。冰姿好在，莫道总无情，残月下，晓风前，有恨何人见。
元	马钰	《悟黄粱 赠兴平杨先生》	密密相传理最深。向水里，自生金。个人无口解哦吟。能云步，曳云襟。寻思今古修仙道，今如古，古如今。古今难得遇知音。知音者，似予。
元	白朴	《水调歌头 冬至，同行台王子勉中丞，韩君美》	云黯雾树，秋潦净寒潭。徘徊子隐台下，不见旧书龛。鹿苑空余萧寺，蟒穴谁传郗氏，聊此问瞿昙。千古得欺罔，一笑莫穷探。俯秦淮，山倒影，浴层岚。六朝城郭如故，江北到江南。三十六陂春水，二十四桥明月，好景入清谈。未醉更呼酒，欲去且停骖。
元	程文海	《蝶恋花 戏题疏齐怡云词后》	长忆山中云共住。出处无心，只恨云无语。今日能歌还解舞。不堪持寄山中侣。谁道解愁愁更聚。自有卿卿，惯画双眉妩。问取悭风并涩雨。
元	刘秉忠	《清平乐》	彩云盘结。何处歌声噎。歌罢彩云归绛阙。掉下阶前明月。月华千古分明。照人一似无情。不道天涯离客，梦回愁对三更。
元	马钰	《苏幕遮》	闹角儿，梳得好。妙手奇功，悟后呈些巧。个个疏来无倚靠。各各惺惺，虮虱须教少。张打油，李老。见我风狂，鼓掌呵呵笑。此个机关人怎晓。返老还童，内外成颠倒。
元	何中	《招仙观》	逶迤溪南路，窈窕招仙谷。空堂两道人，残棋映深竹。一叶响疏篱，双鸦啼高屋。出门随归人，远烧在山麓。
元	刘处玄	《望远行》	令子根苗裔，云水爱行步。顿觉了，希夷微妙明千古。去尘寰历遍，香来都无伴侣。世人爱不爱，高真许。达道完性命，永免轮回苦。隐福地，松峰霞洞自在处。待养就、金铅玉汞，真无浊虑。六铢挂，始应过，三。
元	李孝光	《满江红》	烟雨孤帆，又过钱塘江口。舟人道、官侬缘底，驱驰奔走。富贵何须囊底智，功名无若杯中酒。掩篷窗、何处雨声来，高眠后。官有语，侬听取。官此意，侬知否。叹果哉忘世，于吾何有。百万苍生正辛苦，到头苏息悬吾手。而今归去又重来，沙头柳。
元	王哲	《蓦山溪》	公寻做作，认取乌兔。上下要冲和，更左右、交加龙虎。搬传大药，须是入红炉，成锻炼，变银霜，一朵金花聚。清香远远，透过昆仑去。袅袅上青霄，结雯光、辉辉堪睹。玉堂里面，参从大罗仙。自怡喜，得长春，正处逍遥路。
元	张雨	《鹧鸪天 赠医士沈德诚 此下原有喜春来一》	东老传家道气浓。榴皮壁上有仙踪。耳孙阴德如何限，都在参苓药笼中。无贵贱，有穷通。活人心事契苍穹。吾家昆弟能无恙，须藉全生一匕本贞居词。兹据曲律，删去其中殿前欢一首，梧叶儿二首，喜春来一首，另据西冷词萃本贞居词校订。
元	陆文圭	《金缕曲 代送同僚 以上四印齐本墙东诗余二十》	乍到蓉城路。听儿童歌谣德政，感恩如父。好人西京循吏传，谁道今人非古。留遗爱、甘棠佳树。节操冰霜清凛凛，看和风、吹作阳春雨。程去速，遽如许。我来不见空怀伫。望彼美、碧云暮合，草萋南浦。信是有才供世用，敢择东西何处。又谁念、婴儿思乳。不恨使君吾不识，恨使君不与吾相辅。聊寄意，短长句。
元	王处一	《望蓬莱 赠小童》	诸童稚，谨意学文章。万事不令心散乱，忘情缄口养和光。开悟内丹方。添清爽，一性转温良。大抵儒风并道理，若能运用两无妨。了了赴仙。
元	刘秉忠	《小重山》	漠北云南路九千。旧年鞍马上、又新年。玉梅寂寞老江边。东风软，杨柳得春先。斜月照吟鞭。可人难似月、缺还圆。桃花流水杏花天。欢娱地，谁斗酒尊前。
元	张野	《水龙吟 为阎静轩寿》	仙翁家住蓬壶，骑麟来自祥云表。琼琚玉佩，月裳霞袂，炯然相照。道出羲黄，才过迁固，文如盘诰。向紫霄高处，遨翔容与，知此贵，世间少。万里江湖浩渺。驾风霆有时曾到。斯文谁主，大谟谁决，君归能早。铃索声中，金莲影里，鬓华未老。看九重早晚，天恩飞下，历中书考。
元	倪瓒	《中秋脾疾不饮有感》	经旬卧病掩山扉，岩穴潜神似伏龟。身世浮云度流水，生涯煮豆爨枯萁。红螺卷碧应无分，白发悲秋不自支。莫负尊前今夜月，长吟桂影一伸眉。
元	马需庵	《蓦山溪 寄完州诸公 以上六首见永乐大典卷一》	流水易换，客梦迷烟草。回首望高城，记西山、重重翠扫。横塘秋水，云锦万荷莲，思往日，对薰风，沉醉花前倒。而今青镜，白发催人老。后会一尊同，放元龙、座中吟啸。虚名误我，依旧广文寒，归来好。酒阑。
元	杨维桢	《览古四十二首 其十七》	董桌劫慈明，次以及伯喈。子龙独何人，谈笑却啀啀。高视梁砀上，片云卷而怀。古来高世士，尘埃岂能埋。
元	王冕	《次古诗韵 其一》	飞云添远思，淫雨滞行期。渐入老来景，都非少壮时。林昏归鸟疾，溪急上船迟。眼底元元弊，何人念在兹？
元	张养浩	《登泰山》	风云一举到天关，快意生平有此观。万古齐州烟九点，五更沧海日三竿。向来井处方知隘，今后巢居亦觉宽。笑拍洪崖咏新作，满空笙鹤下高寒。
元	元好问	《玉楼春》	烟炉不断胜金兽。香雾入帘波影皱。秋堂锦度艳仙，不惜醉舞袖。繁弦脆管春风。娇媚如花轻似絮。劝君须尽眼前欢，酌酒十分千百岁。
元	梁寅	《燕归慢 上巳雨》	花径萧条。恰桃霞已尽，梨雪初飘。云霾嗔丽景，风雨妒佳期。山中行乐本寥寥。那更值、年荒酒价高。诸生共高咏，只闲静，胜嬉游。千嶂暝，故人远，泞妨马，水平桥。象筵宝瑟何由见，与谁共羽觞浮。兰亭遗迹长蓬蒿。怎能句、山阴棹小舟。对景度新曲，独堪向，故人求。
元	王恽	《点绛唇 题绛州花萼堂时大暑回自河中》	一榻清风，故山邂逅欣相遇。绿阴池树。荡漾瑶翻处。赤日红尘，前日中条路。人良苦。壮心如故。快叱王阳驭。
元	蒲道源	《秦楼月》	皇都晓。尧阶奉引瞻天表。瞻天表。麒麟不动，御香轻枭。电光曾记枢星绕。升平自此开先兆。开先兆。尧天日月，万年长照。
元	关汉卿	《【商调】梧叶儿 别情》	别离易，相见难，何处锁雕鞍？春将去，人未还。这其间，殃及杀愁眉泪眼。
元	邵亨贞	《花间诉衷情》	昼永。人静。花弄影。小红妆。斜倚昼阑畔，看鸳鸯。风暖思悠扬。横塘。桃花流水香。盼刘郎。
元	邵亨贞	《谒金门》	山隐隐。天际暮云收尽。萍末秋生风渐紧。楚江千万顷。江上美人无信。换却潘郎双鬓。几夜相思天远近。雁来犹未准。
元	白朴	《瑞鹤仙 登金乌衣园来燕台》	夕阳王谢宅。对草树荒寒，亭台欹侧。乌衣旧时客。渺双飞万里，水云宽窄。东风羽翅，也迷却、当时巷陌。向寻常百姓人家，孤负几回春色。凄恻。人空不见。画栋栖香，绣帘窥额。云儿雾隔。锦书至付谁拆。刘郎只见惯，金陵兴废，赠得行人鬓白。又争如复到玄都，兔葵燕麦。
元	李齐贤	《巫山一段云 白岳晴云》	菖杏春风后，茅茨野水头。晴云弄色蔼林丘。雨意未能休。京县民无赋，郊田岁有秋。明朝去学种瓜侯。身世寄菟裘。
元	长筌子	《二郎神》	叹平生，谩日夜劳劳攘攘。想一世浮华能几许，若云间、电光翻掌。梦幻吞侵何日省，恋火院、缠绵业网。这人身一失，万劫难逢，谁能回向。清爽。猛跳出迷津欲浪。彼岸风光真快乐，伴孤云野鹤飘荡。悟彻灵台无障碍，似月挂寥天朗朗。满十方三界，莹彻圆明，逍遥吟唱。
元	郑禧	《木兰花慢》	恃平生豪气，冲星斗，渺云烟。记楚水湘山，吴云越月，频入诗篇。皎洁剑光零乱，算几番、沉醉乐花前。种仙人瑶草，故家五色云边。芙蓉金阙正需贤。诏下九重天。念满腹琅，盈襟书传，人正韶年。蟾宫近传芳信，娥、娇艳待诗仙。领取天香第一，纵横礼乐三千。
元	倪瓒	《题张以中野亭》	人境旷无车马杂，轩楹只在第三桥。开门草色侵书幌，隔水松声和玉箫。一榻云山供夏簟，满江烟雨看春潮。君能撷取飞霞珮，天际真人近可招。
元	尹志平	《凤栖梧》	问道参禅都不会。境上闲游，只要心无味。踏碎虚空离六对。松岩一觉和衣睡。何用人前夸口快。一点灵明，不许纤尘盖。法性堂堂观自在。
元	杨维桢	《钟藤辞》	南有美木，钟藤束只。钟藤日肥，美木削只。於呼孤刚，柔恶毙之。孰操斧斤，为我理之。
元	马钰	《无梦令》	三髻山侗爱笑。好弱归之一笑。不是我如斯，有个内容欣笑。欣笑。欣笑。真乐自然欢笑。
元	赵孟＊	《人月圆》	一枝仙桂香生玉，消得唤卿卿。缓歌金缕，轻敲象板，倾国倾城。几时不见，红裙翠袖，多少闲情。想应如旧，春山淡淡，秋水盈盈。
元	蒲道源	《清平乐 寿赵总管》	相门华胄。勋业谁居右。且向人间涵养就。鼎轴青毡依旧。延遗爱尤思。梁州新政方宜。处处邦民香火，祝君千岁而期。
元	刘敏中	《浣溪沙 贺赵文卿新娶，文卿昆仲第六，所娶》	共说莲花似六郎。后来魏紫冠群芳。多情恨不一时香。也甚春风闲着意，许教国色嫁横塘。海枯石烂两鸳鸯。
元	元好问	《眼儿媚》	阿仪丑笔学雷家。绕口墨糊涂。音搽今年解道，疏篱冻雀，远树昏鸦。乃公行坐文书里，面皱鬓生华。儿郎又待，吟诗写字，甚是生涯。
元	王冕	《丙申元旦守母制因感而作》	今日椒花颂，无能献老亲。自怜垂白发，不敢着乌巾。牢落田园兴，微茫海国春。话言儿女辈，清苦莫辞贫。
元	王冕	《汶上 其一》	汶水连洙泗，源源有所归。圣贤诚可仰，风俗自相违。落叶随风舞，孤鸿破雪飞。纷纷名利客，到此肯忘机。
元	谢应芳	《万法寺喜书》	客来喜得平安信，萧洒楼居日掩扃。潮近浪摇窗影白，地偏苔没履痕青。群贤方结莲花社，小楷尤抄贝叶经。岁晚归舟经甫里，好寻渔父过寒汀。
元	马钰	《满庭芳 赠姜师兄》	持功打坐，礼上哦吟。餐霞辟谷看经。符水精专存想，嗽咽劳形。多迷房中之术，服还元、水火为凭。且不罪，这般般功法，错了修行。若悟无为大道，绝攀援爱念，喜怒尘情。意静心清精秘，气结神凝。自然性停命住，起真慈、功行双成。金童诏，便携云跨凤，得赴蓬瀛。
元	李俊明	《洞仙歌 谢杨成之寄梅 原作一，据张氏研古楼》	陇头潇洒，孤负寻芳眼。浪蕊浮花问名懒。纵看看驿使，带得春来，只恐怕、绿叶成阴子满。暗香无恙否，月落参横，惆怅罗浮梦魂短。赖故人情重，不减西湖，花上月，分我黄昏一半。更选甚、南枝与北枝，是一种春风，待争寒暖。
元	蒲道源	《点绛唇 次杜仲正经历怀古韵》	少日峥嵘，已看紫气冲牛斗。诗才神援。辈宜缄口。莲暮风流，得见芝眉秀。空搔首。野梅官柳。先落君家手。
元	王处一	《满庭芳 住铁杳山云光洞作》	俯视沧溟，屏山掩映，万重松桧森然。金波滚滚，云锁翠峰巅。书对清光浩渺，更阑显月印新鲜。圆明聚，红霞影里，捧出洞中仙。无初真面目，如今了了，高卧云轩。为丹炉无漏，颐养三千。圣祖垂光下降，诸天举、婴子朝元。功成也，金书紫诏，常在玉皇前。
元	王处一	《行香子 赠蓬莱李一翁》	说修行，蒙见许。端的回心，恋甚妻儿女。好汉不教人数赋。苦海奔波，觅个前程路。脱尘寰，出幽府。七祖先亡，救拔升云步。既没轮回真渐悟。行满功成，决应三清举。
元	元好问	《浣溪沙 三台送客，作离合体》	锦带吴钩万里行。青云人物旧知名。百壶春酒过清明。渺渺荒陂冰井路，青青杨柳玉关情。斜阳无语下西陵。
元	侯善渊	《仙乡子》	潇洒古音庭。独坐颐看道经。玄览洒除尘事冗，安宁。一洗机心耳目醒。恬淡冷清清。一炷名香满院馨。门外不知谁到此，玎。风顺微闻。
元	沈禧	《风入松 题驿亭图》	使轺今夜宿邮亭。邂逅见娉婷。琵琶斜抱生娇媚，悄无人、独倚帏屏。弦内暗传心事，镫前略幽情。丽词一曲按新声。调格总高清。筵前明日人传唱，难遮掩、耳目聪明。一宿风光固好，百年名节俱倾。
元	王哲	《卜算子 前后各带喝马一声》	信任水云游，欣放灵猿傻。要去随霞恣害风，乘良马。稳坐香罗帕。南北与东西，选甚高和下。处处来回得自如，呈弓马。会把明珠射。
元	刘敏中	《沁园春 和省中诸公秋日海棠韵》	花有花时，何事兹花，待开便开。看嫣然一笑，秋容也媚，问之不语，春意潜回。静想乾坤，中间万有，元气循环共一胎。花如此，尽风流奇特，叹了还猜。三生月地云阶。料曾被、西风点镜台。怅赏余人散，黄蜂日晚，梦回日落，白雁霜催。两度频繁，一番迟暮，争似从他本分来。青霄客，有留连新句，为写芳埃。
元	王旭	《浪淘沙 赋芍药》	春去牡丹空。谁继芳。彩云香散画阑风。唤起诗人供一笑，绝艳难逢。题品断肠中。心事谁同。千年溱洧自流东。折得芳华人不见，幽恨无。
元	甘复	《宿山家》	木落秋满山，窗虚夜凉集。风吹海月生，露洗苔衣湿。野客爱清泠，长瓢暝中汲。
元	郭翼	《漫兴（九首）》	江上十月风日好，小桃欲开春可怜。绝胜龙沙三尺雪，雕弓射雁拂庐前。
元	许有壬	《水龙吟 游三台》	半生人海风波，谤书盈箧从文致。归来结构，且图伏，敢求华丽。朝暮娱人，水声山色，柳阴花气。笑彤闱紫闼，浮沉十载，更几载、成何事。好是西成咫尺，秫田风、已飘香味。安排小瓮，从今人怕，邻翁酒贵。更筑诗坛，陪君游刃，周旋余地。但有人来问，金銮旧话，便昏昏醉。
元	倪瓒	《寄熙本明》	白首遥知得道余，不闻诗思近何如。高斋夜雪同谁话，古木寒山独自居。梦里只寻行去路，愁时聊读寄来书。夕阳溪上多飞鸟，若个能看影是虚。
元	周伯琦	《八月六日丁亥释奠孔子庙三十韵》	阙里宣尼宅，儒林礼乐区。右文昭代盛，报德圣恩殊。天语颁中禁，星轺发上都。内廷香绕案，光禄酒浮壶。持节惭专对，于原慎载驱。秋阳稀稼穑，昼路足槐榆。历历由沂汶，行行望泗洙。岱宗标近甸，鲁殿没荒芜。不见三家采，唯余五父衢。祀严柔日逼，林近绝晨趋。废堞依修阜，危台记舞雩。庙宫参象纬，书阁压城阇。反宇周阿峻，回廊百步纡。蛟鳞蟠玉柱，螭首响金铺。庭迥桧千尺，坛虚杏数株。省牲新雨霁，释奠旧章敷。辟户陈笾俎，登歌应瑟竽。尊居玄圣俨，侑食列贤俱。兴俯锵珩佩，周旋谨履絇。祼将宸意达，祝告下诚孚。明燎辉云陛，祥熏集宝炉。共观周典礼，宁数汉规摹。似续于今盛，钦崇自古无。缭垣隆象魏，穹石峙龟趺。孤阁青编贮，双亭翠竹扶。山川光拱揖，泉井泽沾濡。推本尊师道，题名述庙谟。伫看戋束帛，岂复叹乘桴？制作先东鲁，朝廷用大儒。愚生深有幸，归上孔林图。
元	谢应芳	《祭顾仲瑛诗》	呜呼玉山翁，先世吴右族。生逢全盛时，当路屡推毂。辞荣乐萧散，竟韫石中玉。早持万金产，转手授家督。不为五岳游，家园莳花竹。读书数千卷，旁核聃与竺。非无酒如渑，过客佳乃肃。徒见驷马车，未若一儒服。缁黄粲然者，待遇情亦笃。常言性嗜诗，隽永过粱肉。兴来抉云汉，毫端注飞瀑。词林采英华，琰刻播芬馥。诗名满朝野，啸傲心自足。世故一变更，十室九颠覆。幽栖绰山下，人疑王官谷。时余逃难来，憔悴如病鹄。踵门通姓字，一见已刮目。夜饮嘉树轩，明朝杯又续。高堂桂花秋，金钗剪银烛。双歌棹觥船，洗我愁万斛。一留两月余，坐客常五六。写图纪觞咏，坠水亦有曲。连床可诗斋，清话屡同宿。择邻为移家，岁晚安且燠。奈何鼙鼓声，又若雷震屋。娄人悉惊散，我亦猿共木。萍漂甫里东，卖文如卖卜。感翁数相过，馈则慰穷蹙。翁亦客槜李，远避赋蛇毒。山川郁相望，诗筒时往复。陵谷复一变，翁归理松菊。松鞠理未能，蒺藜伐困辱。余舟榜笠泽，访旧宿西塾。夜深屏舆隶，促膝写心腹。春风旧池馆，荒烟秋草绿。朝廷更化初，召役事重樛。挈家赴临濠，星言去程速。送行愧邹游，口占谢龟缩。诗去秋复春，客来书满幅。念我及兄辈，举室蒙记录。自言多疾疢，经年在床褥。郁攸娄惊吓，使我长觳觫。尚须手颤定，亲札寄篇牍。安知仅逾月，遽尔闻不禄。初疑传者讹，细问泪盈掬。嗟余老异乡，知己失鲍叔。芜辞叙畴曩，悲吟甚于哭。神交死如生，歆此杯中醁。
元	王冕	《中秋次韵答太虚》	江湖漂泊久，发白不知年。世远人何在？天空月自圆。山河清有影，草木净无烟。谁恤苍生苦？移忧到酒边。
元	杨维桢	《宫词（十二首）》	十三宫女善词章，长立君王玉几傍。阿婉有才还有累，宫中鹦鹉啄条桑。
元	周砥	《孝常西斋守岁读王临川除夜寄舍弟诗爱其词致》	残雪半窗春意动，余香一榻夜忘眠。灯前对酒须今夕，客里题诗尚旧年。风竹萧萧还自语，寒梅的的竟谁怜。知君剩有沧浪趣，待约秋风上钓船。
元	杨维桢	《赋拱北楼呈相君（杭州作）》	伍子山头宋旧宫，龙楼改观倍蜚声。天连高柱星辰北，地控穷荒岛东。凤引短箫悲落日，鹤归华表语秋风。玉龙一曲千宫晓，江汉朝宗万国同。
元	王哲	《啄木儿 啄木儿共五首，第一首前多出数句似》	自知自知。只此分明是。自此自此。得一并无四。在虚空里。撒金蕊。万道霞光通表里。复元初、见本始。要练正，灵真范轨。更不用、木金火水。把良因垒。从心起。方寸清凉无忧喜。澄长生，并久视。重阳子。害风是。王哲名、知明字。说修行、旨没虚诡。啄木词、中开真理。向诸公、取知委。以上重阳全真集卷之四。
元	杨朝英	《清江引》	秋深最好是枫树叶，染透猩猩血。风酿楚天秋，霜浸吴江月。明日落红多去也！
元	许有壬	《清平乐 登北山阁》	锺山高处。又结层楼住。山自苍苍江自去。万景一时收聚。平生湖海诗豪。更倾五斗香醪。不信人间好句，不教驱入霜毫。
元	侯善渊	《捣练子》	真铅汞，坎和离。两般颠倒自相宜。炼金丹，耀日辉。通玄妙，得幽微。姹婴常把虎龙骑。上仙都，合圣机。
元	马钰	《玩丹砂 赠清风散人明月散人》	炼到无心正用功。玉堂深处弄清风。倒颠颠倒结殷红。万派寒泉枯药鼎，一轮明月出圭峰。本来面目赴仙宫。
元	赵雍	《摊破浣溪沙》	春草萋萋绿渐浓。梨花落尽晚来风。试问相逢何处好，小楼东。朱箔影移无限恨，玉箫声转曲将终。独倚阑干谁是伴，月明中。
元	王哲	《望蓬莱》	回首处，便要识希夷。锻练须将情来尽，修行紧与世相违。勘破是归依。蟾玉走，认取个金飞。交位东西通地髓，冲和上下合天机。方得妙中。
元	周权	《秋日》	石脉泉花蘸眼明，竹根沙路旧经行。云归天际山容淡，日落江头雁影横。梧叶庭除秋渐老，豆花篱落晚初晴。客行迢递归心远，烟火苍茫起莫程。
宋	张士逊	《寄唐山人》	梓潼江口涪江上，深僻还如樗杜村。独坐翠光喷钓艇，万家寒影落吟轩。
元	王冕	《自咏》	清苦谁能共？孤高只自怜。为因知定分，不解问归田。对酒伤春思，看书减夜眠。信无朝贺表，留病过新年。
元	王吉昌	《绿头鸭》	体希夷。谷神玄牝为基。气回蹙、三千六百，溯双关、风浪涟漪。绕金城、泥牛拉凤，度玉径、木马参龟。七返归真，九还复命，孕成魂圣瑞烟弥。念般若、不迷三昧，得岸证无为。超真境、红光素艳，出入相随。洞天莹、清微洒落，恣阳魂、轻健风驰。抉神耀、无涯炳辉，总辉开、千古容仪。清净风光，冲虚活计，浩然一点顿无亏。放圣变、通天彻地，珠显露摩尼。如如相、腾腾兀兀，处处瑶池。
元	元好问	《洞仙歌》	千崖滴翠，正秋高时候。橘绿橙黄又重九。有蓬壶仙子，赤鲤来游，风云会、施展经纶妙手。去年称寿处，北斗天浆，今夜天将挹南斗。听笙歌云里奏。月荡琼楼瑶台上，拥出娥酒。待脚踏、层云倒天河，尽倾向霞觞，与君为寿。
元	牧常晁	《梧桐树》	世间人，须觉悟。难得人身休辜负。莫把时虚度。不离方寸蓬莱岛。多少时人行不到。劝君早觅长生路。
元	王哲	《梅花引》	为人福，生中国。衣饭阴公注定禄。命中无，少嗟嘘。天与之贫，不得富安居。寻思人似草头露。争奈朝不保暮。莫刚求。莫刚求。假使强图，入手却还休。
元	马钰	《清心镜 搜己过》	搜己过。搜己过。自入道来，别无大过。只不合、说破玄机，是十分罪过。自知过，自知过。要免前，将功补过。处无为、心起真慈，望圣。
元	侯善渊	《西江月》	莫恋金银财宝，休窥玉貌花容。百年终是落顽空。背了无生法认。欲识玄元正理，须明太上家风。至神至怪悟无穷。此个逍遥自分。
元	王丹桂	《玉炉三涧雪》	即悟出家学道，须凭一志坚坚。假饶心上起诸缘。全在殷勤锻炼。处真莫生异见，利他损己为先。内功外行两双全。得赴瑶池琼筵。
元	黄清老	《访子威都事不遇》	清晓抱绿绮，来就夫君弹。夫君久已出，野水流花间。石涧度微雨，秋生湖上山。松阴坐永日，心与云俱闲。人事有离合，白鸥聊共还。
元	杨维桢	《小临海曲（十首。一名《洞庭曲》）》	太液象圆海，金莲夜夜开。水中万年月，照见昆明灰。
元	姬翼	《望梅花 布袍》	粗布宽袍制就。开掩快、不须网纽。虚豁襟怀，笼通腋下，舒缩恣容双肘。别无有。卧盖行披，更兼宜、众中袖手。似恁全身领受。又何妨、顾前盼后。雅称芒鞋，偏宜藜杖，出入送迎霞友。有开口。问斤两何如，
元	王吉昌	《酹江月》	真心径寸，括太极分瑞，玄黄交结。造化中间消息圣，日月虎龙罗列。釜下红光，勤交文武，进退依时节。烹成金蕊，密攒丹体冰洁。冲和国里人安，天根默契，沉静真如悦。珠鉴晶光牛斗射，耿耿清辉霜雪。万劫云收，多生尘，心法浑双灭。无言可说，慨然脱底明彻。
元	邢叔亨	《木阑花慢 以上五首见蒲县志卷一》	人说泰山神庙，金碧炫似皇宫。对仁圣天齐，每年三月，云雨雷风。独笑疏狂学士，醉归来得共倒骑骢。有客访予不遇，书门屐齿留踪。气吞北海志盘胸。怜老背龙钟。说即日时光，人民困竭，囤乏囊空。满地旌旗无数，楼头鼓角仗兵戎。若识往来兴废，六爻细细推穷。
元	王哲	《点绛唇 赠友人》	观公形貌，青春伶俐真惺洒。偏幽雅。自然婴姹。莫放猿儿耍。认取清闲，异日成佳话。之乎者，便休书写，养就丹无价。
元	曹伯启	《浣谷沙》	世态纷纷几变更。天南地北只虚名。一簪华发可怜生。旅食惊心三月到，浪花吹面一舟轻。中宵屈指计归程。
元	张可久	《黑漆弩 为乐府焦元美赋，用冯海粟韵》	画船来向高沙驻。便上蹑探梅吟屦。对金山有玉娉婷，两点愁峰眉聚。倚西风目断行云，懒唱大江东去。借中郎爨尾冰弦，记老杜曾游此处。
宋	释原妙	《偈颂六十七首》	万里不挂片云，虚空突出一窍。双髻峰左足右孛跳上三十三天，拄杖子向十字街头扬声大叫。炎炎六月火生冰，夜半日轮当午照。
元	马熙	《太常引》	迟红酣日照修筠。光景一时新。万物却游尘。看出浴、温泉太真。榜上龙虎，班头鹭，无复困冠巾。花亦只天民。问身到、黄扉几人。
元	王冕	《琴鹤二诗送贾治安同知 其一》	猗猗绿绮琴，中秘云和音。一弹动鸣玉，再弹锵南金。翩翩玄鹤舞，幽幽孤凤鸣。嗟哉尘俗耳，折扬听哇淫。淳源日凋谢，谁识雅与南？愿更南风奏，以慰斯民心。
元	郭翼	《漫兴（九首）》	淮泗大水断禾黍，闻道居人巢树头。汉武曾闻歌瓠子，老翁更拟赋黄楼。
元	王冕	《素梅 三一》	玛瑙坡前春未来，几番空棹酒船回。西湖今日清如娮，一树梅花压水开。
元	程文海	《青玉案 寿赵定宇》	梅花杯酒年年早。有个诗人未老。恰则蛾眉新月巧。人间春信，水边仙影，共约今宵到。少年回首却休道。算只有、红泉快幽抱。赢得池塘闲梦草。堂开二乐，客添一笑，长似梅花好。
元	倪瓒	《怀归》	久客怀归思惘然，松间茅屋女萝牵。三杯桃李春风酒，一榻菰蒲夜雨船。鸿迹偶曾留雪渚，鹤情原只在芝田。他乡未若还家乐，绿树年年叫杜鹃。
元	曹伯启	《临江仙》	来橹声喧鹅鹳，中流石散牛羊。岸边茅屋伴戎羌。淡烟笼寂寞，微雨助凄凉。畛麦缘山糁绿，岩花落水流香。离骚记诵不成章。殷勤兰与芷，
宋	释原妙	《师子院明初院主请》	鼻无两窍，眼露双睛。十分无面目，一味得人憎。将正续三世之业，等闲籍没。向白云千峰之上，特地掀腾。坐断死关，幸自恶声难掩，那更被伊描邈，转见可怜生。呵呵呵，三十年后，宁无人路见不平。
元	刘秉忠	《溪上》	芦花远映钓舟行，渔笛时闻两三声。一阵西风吹雨散，夕阳还在水边明。
元	王国器	《踏莎行 芳尘春迹 复古诗集五》	金谷游情，消磨不尽。软红香里双鸳印。兰膏步滑翠生痕，金莲脱落凌波影。蝶径遗踪，雁沙凝润。为谁留下东风恨。玉儿飞化梦中云，青萍。
元	倪瓒	《山园》	春水凫珝野外堂，山园细路橘花香。栖栖身世画盈箧，漠漠风烟酒一觞。岂为任真无礼法，也须从俗着冠裳。不营产业人应笑，竹本桃栽已就行。
元	刘秉忠	《木兰花慢》	既天生万物，自随分，有安排。看云霄，骅骝道路，斥蒿莱。东君更相料理，著春风、吹处百花开。战马频投北望，宾鸿又自南来。紫垣星月隔尘埃。千载拆中台。叹麟出非时，风归何日，草满金台。江山阅人多矣，计古来、英物总沉埋。镜里不堪看鬓，尊前且好开怀。
元	王冕	《秋夜偶成 其二》	露华泥泥湿桐丝，渐觉新凉袭敝帏。肯羡轻生归马革，独怜清苦卧牛衣。种桃未必全忘世，采药终然会息机。欲问夷齐何处所？西风吹杀首阳薇。
元	丘处机	《青莲池上 幽栖》	一从东别长安道。西住?溪庙，渐扣南山名迹杳。洪沟冷淡，土龛潇洒，北府何曾到。夜深陌上行人悄。独听岩前子规叫。切切松梢啼到晓。声声相劝，不如归去，争奈功夫少。
金	元好问	《论诗三十首》	金入洪炉不厌频，精真那计受纤尘？苏门果有忠臣在，肯放坡诗百态新？
元	查德卿	《一半儿》	柳绵扑槛晚风轻，花影横窗淡月明。翠被麝兰熏梦醒。最关情，一半儿温馨一半儿冷。
元	王冕	《寄太素高士》	我昔扁舟上邪溪，寻君直过丹田西。长松月冷啼子规，春风满地芳草齐。楼殿玲珑金碧涌，钟声不出松云重。老猿掬涧山影乱，翠禽啄露岩花动。此时相见不作难，握手笑上松花坛。坛下十万青琅玕，空阴漠漠常风寒。我对青山论今古，青山茫茫无一语。知其与我忘尔汝，石瓢酌我云根乳。泠然使我肝胆清，飘裾欲度浮云轻。千峰回影陷落日，万壑欲尽松风声。回首溪山忽成别，几见江梅飞白雪。洞庭湖上听夜雨，仲宣楼头望明月。茕茕对景伤古情，寸心欲吐书难凭。何当相晤一抵掌，与君细看真《兰亭》
元	杨维桢	《铁面郎，美赵御史也》	铁面郎，不愿白玉堂，愿着锦衣裳。上明天耳目，下见人肝肠。江南使者欺天隐，黄金车驮实虚牝。忽焉青天近，天目峰前见秋隼。父老出郭门，焚香拜使君。使君天上斗，斟酌元气成冬春。成冬春，立皇纪，董狐已修三国史，柱下惠文须出理。江南骢，行且止，万一谗邪塞天耳，手持尧时屈轶枝，独立殿前言国是。铁面郎，真御史。
元	元好问	《水龙吟》	旧家八月池台，露华凉冷金波涨。宁王玉笛，霓裳仙谱，凉州新酿。一枕开元，梦犹记，华清天上。对昆明火冷，蓬莱水浅，新亭泪，空相向。烂漫东原此夕，夜如何、高秋空旷。一杯径醉，凭君莫问，今来古往。万里孤光，五湖高兴，百年清赏。倩何人唤取，飞琼佐酒，作穿云唱。
元	邵亨贞	《八归 庚辰七夕，与卫立礼同用此调》	凉欺羽扇，风生蕲竹，秋意渐满院落。商声又过梧桐井，还误剖瓜佳会，泛槎仙约。漫忆中庭儿女夜，几语、花楼欢乐。尚认得、织女桥边，半是旧乌鹊。何事明河影下，佳期如许，暗抱一襟离索。箭壶催梦，枕屏移恨，是青春行客。对良宵感旧，鬓发萧萧叹潘岳。阑干迥、翠帘休卷，待到更深，啼声又作。
元	王恽	《南乡子 和干臣乐府南乡子，南乐言怀中间，》	万汇帝城春。况是明时选用人。爱煞曲山周老子，依仁。任运不自论。六任漫逢辰。甚是荣华尽苦辛。赢得归来儿女笑，苏秦。白马红缨。
元	刘志渊	《望蓬莱》	修真客，守弱志须刚。金鼎满添留命药，玉炉频洞真香。心境总清凉。通玄妙，独据法中王。诸魅群魔俱炉灭，三阳九气用兵强。触处露堂。
元	李道纯	《满江红 授觉庵》	道本自然，但有为、头头是错。若一味谈空，如何摸索。无有双忘终不了，两边兼用遭缠缚。都不如、默默守其中，神逸乐。过去事，须忘却。未来事，休详度。这见在工夫，更休泥着。六欲不生三毒灭，一阳来复群阴剥。悟真空、抱本还元虚，为真觉。
元	马钰	《满庭芳 自咏》	昔年在俗，常用心机。挑生剜死为谁。欢喜冤家，惹得一向遇痴。恰如飞蛾投火，身焦烂、犹自迷迷。争些个，被儿孙妻妾，送了头皮。因遇风仙开悟，回光照，怨亲不可相随。尽是狼虫虎豹，蛇蝎狐狸。把似养他毒物。又何如、物外修持。功行满，跨云归，侍奉吾师。
元	卢挚	《清平乐 送张都事子敬秩满北归 天下同文》	朱弦三叹。宝瑟凝尘满。更奈芙蓉秋思晚。湘浦离歌欲断。往年尊俎风流。忆君送客江楼。此日江缕送客，忘怀赖有沙鸥。
元	杨载	《宿浚仪公湖亭》	两两三三白鸟飞，背人斜去落渔矶。雨余不遣浓云散，犹向前山拥翠微。
元	马钰	《迎春乐 赠汝先生》	身中应候腾清秀。何须律管泥牛。芝田凭仗云耕透。更无用，扶犁手。养生布德功夫就。黄芽遍吐胜花柳。玉洞彦胎仙，自然饮，长生酒。
元	乔吉	《水仙子》	搅柔肠离恨病相兼，重聚首佳期卦怎占？豫章城开了座相思店。闷勾肆儿逐日添，愁行货顿塌在眉尖。税钱比茶船上欠，斤两去等秤上掂，吃紧的历册般拘钤。
元	白朴	《寄生草 饮》	长醉后方何碍，不醒时有甚思？糟醃两个功名字，醅淹千古兴亡事，曲埋万丈虹霓志。不达时皆笑屈原非，但知音尽说陶潜是。
元	白朴	《浪淘沙 题阙》	青锁几窥容。带结心同。临鸾谁与画眉峰。自恨寻芳来较晚，孤负春红。无物此情浓。无计相从。殷勤心事若为通。留得青衫前日泪，弹满西。
元	杨维桢	《唐姬饮酒歌》	皇天倾，后土颓，王降世兮汉祚衰。王作黄泉兮誓相随，王死胡用吾身为？
元	元好问	《定风波》	何处如今更有诗。争教风鬓见横枝。诗到梅边谁最似。除是。玉颜寂寞酒清时。为向云间公子道。闻早。安排欢赏惜幽姿。十日留花花未遇。容我。醉围红袖写鸟丝。
元	元好问	《鹊桥仙》	梨花春暮，垂杨秋晚，归袖无人重挽。浮云流水十年间，算只有、青山在眼。风台月榭，朱唇檀板，多病全疏酒盏。刘郎争得似当时，比前度。
元	王哲	《柳梢青》	天然米精麦髓。谁得快悟予知奥旨。保养冲和，增添灵慧。更兼神水。三光秀气通传，应助正、真阳本始。结作金丹，明明归去，亘初家里。
金	元好问	《游天坛杂诗》	湍声汹汹落悬崖，见说蛟龙擘石开；安得天瓢一翻倒，蹑云平下看风雷。
元	吴澄	《题阁皂山》	汉吴仙迹两峰齐，欲拾瑶华路恐迷。宝殿青红疑地涌，林峦苍翠接天低。九重香案分云篆，八景琅函记玉题。仙鹤翔空清似水，步虚声在朵云西。
元	张玉娘	《水调歌头 次东坡韵》	素女炼云液，万籁静秋天。琼楼无限佳景，都道胜前年。桂殿风香暗度，罗袜银床立尽，冷浸一钩寒。雪浪翻银屋，身在玉壶间。玉关愁，金屋怨，不成眠。粉郎一去，几见明月缺还圆。安得云鬟香臂，飞入瑶台银阙，兔鹤共清全。窃取长生药，人月满婵娟。
元	周驰	《和郭安道治书韵》	西风吹起白头波，半夜扁舟掠岸过。不向长桥沽一醉，满天明月奈秋何！
元	宋＊	《南乡子 二月二十八日君美弄第二雏，仍（仍》	凌云，赋此以赠头玉太硗硗。江夏无双世胄遥。好是三生仙骨重，丛霄。曾侍玄君绛节朝。咫尺趁扶摇。直上鹏程挹斗杓。他日挥毫能作赋，飘飘。学取成都。
元	元好问	《临江仙 与钦叔饮二首》	邂逅一尊文字饮，春风为洗愁颜。花枝入鬓笑诗班。登临千古意，天澹夕阳间。南去北来行老矣，人生茅屋三间。何人得似谢东山。紫箫明月底，高竹倚风鬟。
元	舒＊	《谒金门》	人磊落。移赞高邮蓉幕。采笔生春和气作。军民同此乐。休说边陲萧索。米白鱼肥如昨。别后情怀何处托。寒光倚山阁。
元	高道宽	《逍遥令》	君问道，只要谷神通。但把乾坤为鼎器，两般消息妙无穷。湛湛越澄清。瑶池客，方外运玄功。放下万缘都不，明珠在掌好参同。撞透海云。
元	邵亨贞	《杏花天 拟白石  垂虹夜泊》	月明消却娃宫酒。听吹笛、清寒满。向时双浆载离愁、去后。几春风、待问柳。谩回首。三江渡口。念西子、如今在否。上方钟动客开、别久。寄新诗、兴未有。
元	张之翰	《沁园春 寄刘光裔都事》	有手拿云，有背摩空，相期昔年。记南方初下，送君硬语，东曹未满，寄我奇篇。二十年间，数千里外，底事曾无人所怜。青青鬓，但一回，相见，一度苍然。此心宁逐时迁。且同醉金波药玉船。要诗之悟处，深如学佛，词之妙处，绝似谈仙。匹马江都，片帆甓社，又别西风落照边。沉吟久，写离情不尽，雁字联翩。
元	王哲	《川拨棹》	五更里，瞥看斗杓无差缺。正合天心斡运，堪作上天喉舌。向中央了，玉花结。捉得清虚这回决。便永永除生灭。此个自在逍遥，唯予独会拈捻。害风儿，怎生说。
元	冯子振	《鹦鹉曲 洞庭钓客》	年光流水何曾住。早忘却姓吕岩父。记蓬莱阆苑相逢，一别风流如雨。算人间碧海桑田，只似燕鸿来去。岳阳楼剑气凌云，度老树神仙此处。
元	王冕	《偶书》	今晨好风雨，湿云四边驰。落花烂作土，潦水积成池。疲民在涂炭，朝暮苦啼饥。况兼时气乖，好肉生疮痍。方忧旧田秽，无奈新城欹。世情甚促迫，天意将焉为？我生合忘言，感慨徒伤悲。
元	赵孟頫	《见章得一诗因次其韵》	水色清涟日色黄，梨花淡白柳花香。即看时节催人事，更觉春愁恼客肠。无酒难供陶令饮，从人皆笑郦生狂。城南风暖游人少，自在晴丝百尺长。
元	刘因	《清平乐 围棋》	棋声清美。盘薄青松底。门外行人遥指似。好个烂柯仙子。输赢都付欣然。兴阑依旧高眠。山鸟山花相语。翁心不在棋边。
元	张翥	《八声甘州 秋日西湖泛舟，午后遇雨》	向芙蓉湖上驻兰舟，凄凉胜游稀。但西泠桥外，北山堤畔，残柳依依。追忆莺花旧梦，回首冷烟霏。惟有盟鸥好，时傍人飞。听取红筵象板，尽歌回彩扇，舞换仙衣。正白萍风急，吹雨暗斜晖。空惆怅、离怀未展，更酒边、忍又送将归。江南客、此生心事，只在渔矶。
元	萨都剌	《过高邮射阳湖》	飘萧树梢风，淅沥湖上雨。不见打鱼人，菰浦雁相语。
元	谢应芳	《菩萨蛮 七夕作》	锋棱磨尽方藏拙。老怀羞对天孙说。风叶动清商。依稀似九章。飘萧双鬓雪。卧看弯弯月。月缺有时圆。人无再少年。
元	王冕	《偶书 其二》	闻鸡何用舞，对酒且高歌。湖海情如故，风霜老奈何。相交知己少，入梦好山多。玩世能成癖，纷纷事已讹。
元	倪瓒	《送张炼师游七闽》	高士不羁如野鹤，忽思闽海重经过。舟前春水它乡远，雪后晴山何处多。觳觫卧云芳草细，钩筜啼树野烟和。武陵九曲最清绝，落日采瑽闻棹歌。
元	牧常晁	《梧桐树》	得人身，元自错。莫信愚痴常造恶。积善乐。为人幸是生中国。闻早回头参玄学。休被尘劳缚。
元	陈栎	《清平乐 寄惠山壬戌四月十二日》	惠山苍翠。远与毗陵媲。彼处锡泉标第二。此更钟奇毓异。年年初度浮觞。醉余新沦茶香。山下冰濡雪乳，淡中滋味悠长。
元	王冕	《谢友惠温生笔》	春云浮空山渺渺，细雨飞花堕江草。感时欲作寄远书，凝思几叹中书老。东家小胥借已无，西家但有长柄锄。薛涛侧理摊满案，无奈点作玄云图。昨夜灯花悬紫粟，知有春风到茅屋。清晨开户得故人，惠我温生双落墨。赤锋圆健光彩浮，金花古笺封两头。脱颖忽作霹雳响，龙跳虎跃山灵愁。更看担夫争道好，涂鸦小儿惊绝倒。陶泓从此策奇勋，扼腕凝神听挥扫。黑花飒飒鸣琳琅，野人辟易安敢藏？为君贡之白玉堂，黼黻华衮开天章。大书大义扶王纲。
元	朱希晦	《寄友》	雨过溪头鸟篆沙，溪山深处野人家。门前桃李都飞尽，又见春光到楝花。
元	姬翼	《满江红慢》	牢落多生，无尽限、红尘蒙。纵苦求悬解，微处不堪形诘。猿子摩挲潭底月，痴儿咀嚼刀锋蜜。更可怜、法网自缠绵，何时出。燕石宝，铜盘日。浑沦枣，浮萍实。这一团打破，自通消息。截断葛藤闲惹绊，破除谷董狂踪迹。向本来、一点便承常，真端的。
元	马钰	《四仙韵》	山侗马钰。学道宜乎除爱欲。却?诗词。怎得功成现紫微。如何猛悟。减字木兰花里诉。百拜诗魔。休似从前返倒何。
元	杨维桢	《缆舟石》	江边缆舟石，缆解不留痕。长恨芜萍草，难同结缕根。
元	丘处机	《下手迟 景金本注云，二首本名恨欢迟  自咏》	落魄闲人本姓丘。住山东、东路登州。自少年、割断攀缘网，从师父西游。兀兀腾腾不系留。似长江、一叶孤舟。任红尘、白日忙如火，但云。
元	谭处端	《沁园春》	自古愚贤，日月轮催，尽沉下泉。叹张陈义断，因名利恣，奢华后主，破坏家园。楚庙江边，汉陵原畔，势尽还空皆亦然。英雄辈，尽遗留坏冢，衰草绵绵。呜呼往事堪怜。染虚幻浮华逐逝沿。又争如省悟，尘劳梦趣，贫闲归素，保炼丹田。越过轮回，超升苦海，直上清凉般若船。逍遥岸，会玄明琼路，同访桃源。
元	谭处端	《水龙吟》	世传海有三山，内藏羽化仙芝草。秦皇信此，使令徐福，东游蓬岛。云水风涛浩浩。男女舟中成老。望仙源缥缈。烟波杳杳。肝肠断，何时到。堪嗟人迷颠倒。谩区区、空生烦恼。不知自起，妄尘遮碍，先天真宝。顿悟家缘，掉守清净，无为功了。得心清意静，性圆丹结，饵仙芝草。
元	陈基	《次韵虞隐君堪潘阃掾谷雨中见寄》	吴笺新制玉鸾纹，冲雨殷勤寄荜门。燕子不来人独立，自拈湘管认啼痕。
元	谭处端	《捣练子》	捣练子，具如何。从前罪孽暗消磨。哩，哩。从初得，认波罗。色财勘破扑灯蛾。哩，哩。
元	王哲	《临江仙》	八卦分明铺摆定，二人各四阳阴。中间玄妙细搜寻。若能知此味，便是得真金。恬淡隐藏清与净，甜甘却显佳音。八都山上出高岑。正当堪眺望，方是好登临。
宋	释原妙	《示淳谦首座持钵》	千家万家，总是维摩丈室。十斛百斛，无非达磨眼睛。若向遮里会得，何劳向外经营。其或未然，咄，酒肆淫坊休放过，龙宫虎穴要亲临。
元	王冕	《棠梨白练图》	芙蓉香冷箫声杳，月淡烟青楚宫晓。仙禽不语雪衣轻，相逢却恨秋风早。土花翠浅霜露濛，山梨小结丹砂红。主人醉倒不知春，梦回故苑寒云浓。
元	白朴	《水调歌头 予儿时在遗山家，阿姊尝教诵先叔》	韩非死孤愤，虞叟坐穷愁。怀沙千古遗恨，郊岛两诗囚。堪笑并蛙裤虱，不道人生能几，肝肺自相仇。政有一朝乐，不抵百年忧。叹悠悠，江上水，自东流。红颜不暇一惜，白鬓忽盈头。我欲拂衣远行，直上崧山绝顶，把酒劝浮丘。藉此两黄鹄，浩荡看齐州。
元	王冕	《山中作寄城中诸友》	山深无行踪，蹊路土华长。白云忽飞来，令人起遐想。松间微风奏，石罅幽泉响。坐久怀抱空，悠然会清赏。在山虽无荣，出山有何好？清流混潢污，远志成小草。松柏本贞固，蒲柳易枯槁。扰扰路旁儿，知止不如鸟。白云开林峦，黑雾漫城郭。出门道路违，蠢蠢都不觉。游蚁上枯槎，归鸟隐丛薄。寄语远行人，莫待风雨恶。
明	王逢年	《夜行郎二首拟古乐府寄所思》	长寄相思明月楼，夜行郎在海西头。月光若共郎行远，那得当窗照妾愁。
宋	释原妙	《颂古三十一首》	四面洪波万丈深，上天无路地无门。个中有理应难诉，不是愁人也断魂。
元	倪瓒	《题元朴上人壁》	萧条江上寺，迢递白云横。坐待高僧久，时闻落叶声。鸱夷怀往躅，张翰有余情。独棹扁舟去，门前潮未生。
元	张野	《沁园春 送吴此民江州教本任瓜洲官，前长景》	前日庐山，今日庐山，岂偶然哉。喜青衫旧梦，轻车熟路，白云清兴，翠壁丹崖。石镜光寒，香炉烟暧，晴雪飞空玉峡开。天公意，欲先生健笔，洗尽尘埃。三年握手金台。任意气、相期隘九垓。恨征帆缥缈，秋风南浦，书灯冷落，夜雨西斋。莲社香中，琵琶亭上，我念京尘无好怀。君须记，怕雁回时节，早寄诗来。
元	侯善渊	《南柯子》	炼质心猿退，焚真意马疏。一灵圆觉顿真如。洞达渊玄，光鉴照元初。坎虎形如玉，离龙色似珠。云奔电激贯虚无。霹雳峥嵘，舞弄戏玄珠。
元	元无名氏	《快活三过朝天子四换头》	良辰媚景换今古，赏心乐事暗乘除，人生四事岂能无？不可教轻辜负。唤取，伴侣，正好向西湖路，花前沉醉倒玉壶，香滃雾，红飞雨。九十韶华，人间客寓，把三分分数数，一分是流水，二分是尘土，不觉的春将暮。西园杖屦，望眼无穷恨有余，飘残香絮，歌残白纻，海棠花底鹧鸪，杨柳梢头杜宇，都唤取春归去。
元	王哲	《五更出舍郎》	认得五般出舍郎。黑白彰。当中赤，间青黄。哩哩哩，妙玄良。玲珑了，便玎铛。
元	魏初	《满江红 为书史王造甫寿》	年少才华，文字里、已曾相识。还又喜、柏台高远，我承飞檄。笔底辉辉多古意，幕中隐隐当劲敌。更今年、相从入川来，良可益。心与胆，当如石。须不负，文章力。要他年事业，轰隆霹雳。自觉空疏成底事，爱君文雅吾平昔。把清江、都与酿成春，如鲸吸。
元	尹志平	《西江月》	非爱青山绿水，惟图隐迹埋石。粗衣粝食绝人情。养就元初本柄。气结神凝久视，虚心实腹长生。一朝功满现三清。此是男儿正性。
元	马钰	《挂金索》	二更里，二点阴阳真妙。上下三关，休教差错了。姹女婴儿，两个都放娇。金公黄婆，自然匹配了。
元	马钰	《满庭芳 劝道友》	怜妻爱妾，忧儿愁女。一心千头万绪。竞利争名来往，岂曾停住。如蜂采花成蜜，谓谁甜、独担辛苦。迷迷地，似飞蛾投火，好大暮故。上启阿爷老子，火坑中，谁是留心悯汝。个个唆贤贪爱，他享富贵。死来无人肯替，愿回头、疾些省悟。归物外，处无为清静，便是仙路。
元	王冕	《过京口》	瓜洲正对西津渡，金山焦山江水中。过客放船忌险阻，何人击楫问英雄？白云渺渺生秋树，黄叶萧萧落晚风。铁瓮城头一登眺，天南天北思无穷。
元	梁梅	《水龙吟 梅花 续夷坚志卷四》	天教占了，百花头上，和羹未晚。
元	王哲	《蓦山溪》	修仙慕道，为甚都担阁。妄想太虚高，皆由骋、外缘欢乐。内中珍宝，未晓是无为，只夸强，又夸能，夸里还销铄。非知下手，怎会重安脚。每谩度饥寒，争似把、阴阳做作。白纯红赫，光艳灿然殊，一方圆，十方明，方现真丹药。
元	倪瓒	《别章炼师》	方舟共济春江阔，访我寒烟菰苇中。鼓柁斜冲薲叶雨，钩帘半怯杏花风。仙人坛上芝应碧，玉女窗中桃未红。拟趁轻帆数来往，缥壶不惜酒如空。
宋	王执礼	《游钱王太庙》	数间老屋半欹颓，宗袥虽存没草莱。尚有遗民呼太庙，可堪游鹿上荒台。花开陌路空余恨，麦被陵陂不尽哀。三节还乡平日志，化为杜宇定归来。
元	马钰	《青莲池上客 继重阳韵》	元宵内景闲闲看。见云雾、风吹散。洞里天晴如碧案。一轮心月，十分明更，性烛非常灿。灵台结个灯球焕。慧照中间按。不使三尸分片段。青莲池上，客来推要，混入长生观。
元	王恽	《鹊桥仙》	金銮视草。蒲轮应召。客路人情殊好。岂知野鹿饰金镳。志却在、长年丰草。霜风料峭。形容枯槁。愁绪百端萦绕。故山归去有茅庐，任束置。
元	萨都剌	《台山怀古》	越王故国四围山，云气犹屯虎豹关。铜兽暗随秋露泣，海鸦多背夕阳还。一时人物风尘外，千古英雄草莽间。日暮鹧鸪啼更急，荒台从竹雨斑斑。
元	王哲	《雨霖铃 以上重阳集卷之八》	东方甲乙。见青芽吐，早应时律。南阳正现红焰，初将炽、炎炎浓密。西动金风飒飒，致清爽、往来飘逸。北气候，祁寒严凝，聚结成冰瑞中吉。肝心肺肾勿令失。四门开、莹彻都归一。金丹辕在空外，明耀显、五光齐出。上透青霄，唯占逍遥自在宁谧。到此际、还得无为，永永绵绵毕。
元	郑元祐	《芝云堂（吴兴赵子昂篆颜）》	仙家芝草烨五色，海日一照蒸成云。结为楼观霄汉上，千门万户春氤氲。斑龙骑有谪籍，云旂夜下星宫君。忽焉堕地变为石，昆吾有刀切不得。岩壑高深翠涛积，卿云轮囷瑶草碧，永镇金粟仙人宅。
元	王哲	《＊心香》	这个王风。自小胎风。大来后、变做心风。遍行游历，正是狂风。每闲闲处，诗曲作，似长风。谒马儒风。说与仁风。唬他成、急急惊风。乱为下手，锁了防风。便怎生，医得你，破伤风。
元	马钰	《杨柳枝 寄四乡先生》	杨柳枝词扫一篇。寄谁边。一于一郝二刘仙。诉些言。好与丘刘谭马子，共搜玄。九还七返行功全。去朝元。
元	黄溍	《抱琴》	三尺枯桐树，相随年岁深。此行端有意，何处托知音？隐隐青山夜，寥寥太古心。空携水仙曲，更向海中岑。
元	周景	《水龙吟 细字韵 元草堂诗余卷中》	人生能几相逢，百年四海为兄弟。旧时青眼，今番白发，年华陨涕。春更无情，抛人先去，杨花无蒂。况江程渐短，别期渐紧，须重把、兰舟系。幸自清江如带，指黄垆、流莺声细。沧波如许，平芜何处，明朝迢递。何预兴亡，不如休去，墙阴挑荠。且相期共看，蓬莱清浅，更三千岁。
元	杨维桢	《日重光行》	日重光，今日西没，明日上榑桑。日重光，日复日，上榑桑。人长往，不返故室堂。日重光，身后西目谁短长。日重光，言果果，神伥伥。
元	善住	《临江仙 春暮》	燕子穿帘深院静，画阑飞絮蒙蒙。砌苔柔绿衬残红。问春何处，移在柳阴中。老至十分诗思减，膝间闲理丝桐。曲终声尽意无穷。杜鹃开了，
元	杨维桢	《留肃子歌》	留肃子，草衣儒，居无室屋出无驴。十年落魄走吴下，一日奋迅游天都。自言袖有黄帝书，淮荒海盗及吴租。大臣不讳省中休，法官交讥台上乌。草衣言事不畏死，请剑欲斩崔司徒。
元	马钰	《无梦令 继重阳韵》	人我两无分别。个内须教莹彻。营养本来如，渐觉真欢真悦。亲说。亲说。得见洞天明月。
元	张之翰	《唐多令 怀高沙》	往事水东流。槐根春梦休。被长淮、隔断中州。三十六湖湖上住，却又过、一年秋。佳处总堪游。同盟只数鸥。把功名、且付扁舟。天上故人知己者，休笑我、太迟留。
元	王哲	《西江月》	养甲争如养性，修身争似修心。从来作做到如今。每日劳劳图甚。她把幽微搜索，便将玄理思寻。交君稍悟水中金。不肯荒郊做恁。
元	李道纯	《水调歌头 示众无分彼此》	道释儒三教，名殊理不殊。参禅穷理，只要抱本返元初。解得一中造化，便使三元辐辏，宿疾普消除。屋舍既坚固，始可立丹炉。炼还丹，全太极，采玄珠。的端消息，采将坎有补离无。若也不贪不爱，直下离声离色，神气总归虚。了达一切相，赤子出神庐。
元	王恽	《感皇恩 癸未重午日，冶头回辔，得感皇恩一》	之情也。示秀才郑彦通流水小桥横，冶头沙路。一道清阴转林坞。满襟凉润，犹是夜来新雨。幽禽客至、如晤语。坐荫辛夷，间挥吟尘。泽畔行歌恐良苦。人生适意，正要时情容与。却怜身处世、初无补。
元	王丹桂	《瑶台第一层 元宵》	时令相催。又还是，元宵报春回。桂轮新满，金莲乍坼，不待栽培。六街三市遍，列鳌山、辉映楼台。竞追陪，簇香车宝马，驰骋多才。吾侪。情忘企慕，绛宫深处保仙胎。觉花芬馥，慧光明灿，别是欢谐。玉浆琼液泛，结刀圭、不让樽。恣开怀。任鸾迎凤引，游宴蓬莱。
元	刘处玄	《满庭芳》	万恶心除，千思意泯，自然罪病消亡。寸灵念道，动静两俱忘。清志如庞似许，任云水、到处为乡。仙家好，茅斋幽阒，胜似住高堂。无忙。看古教，顿明至理，上运三光。也不须昼夜，数墨寻行。养就真铅真汞，蜕形去、天地难量。碧霄外，大罗归去，重礼马丹阳。
元	魏初	《水龙吟 为祖母太夫人九十之庆》	玉峰千古高寒，浮花细叶难相称。风流不减，谢家林下，蔼然辉映。最关心，岁时伏腊，频繁荐敬。笑人间儿女，那知许事，空脂粉，香成阵。惭愧儿郎草草，满金杯、绿浮春莹。此心但愿，旁亲旧，年年康胜。一曲龙吟，又传佳话，尊前试听。道期颐未劳，十年今日，再安排庆。
元	周巽	《渔歌子》	箬笠蓑衣乱碧波。巨鳞泼剌跃金梭。冲苹藻，翻芰荷。不上钩来可奈。
元	杨维桢	《春侠杂词（一十二首）》	美人遗我昆溪竹，未写雌雄双凤曲。爱惜长竿系钓缗，钓得江西双比目。
元	陈基	《分署望风凰山》	秋气日以佳，微云不成雨。青山天际来，与我为宾主。飞龙及舞凤，突兀在庭户。须臾雾霭收，草树粲堪数。謇予糜鹿姿，讵意婴圭组。蹙缩匪天真，驱驰漫尘土。偶坐属无喧，晴容湛空宇。欲去复踟蹰，此意谁当与？
元	王冕	《颖语次杨廉夫进士古声韵》	老颖冰满头，不识宫妓口。穷年岂无为？弃置如敝帚。玉杯渐消磨，含默甘老丑。余生重其功，怅然怀永久。昔在三坟前，勇锐破绳纽。叔世去籀法，十鼓迷八九。玄风变复变，款识归瓦缶。春秋已获麟，大义孰为守？纷纷鸡雉翰，峥嵘出其右。班生狂不事，张生颠欲走。空余五色梦，幻入歌奴手。世乏昌黎才，谁能传其后？削纤管城封，寂寞中山胄。所以胥吏徒，刻核嘲腐朽。
元	王哲	《蓦山溪》	凡躯四假，正堪论讨。有限是因缘，却何不、修行早早。尘劳不染，则显一家风，没牵萦，无素绊，於已除烦恼。稍能悟晓。财色难相找。养就本元神，这真理、真灵倚靠。昆仑山上，一点处逍遥，对红霞，成自在，鹤引携芝草。
元	王哲	《恣逍遥》	摆脱浊醪，凭传清水。这滋味、香甜真美。过得重楼，全无滓秽。五门开、浇淋就中忒锐。七宝滋荣，三田溉济。十分用、刀圭和秘。结作真晶，明明殊丽。山峰上、风月共邀出世。
元	顾瑛	《口占诗》	溪上草亭绝低小，春来有客日相过。便须对柳开春酒，坐看晴色上新鹅。
元	王庭筠	《诉衷情》	夜凉清露滴梧桐。庭树又西风。熏笼旧香犹在，晓帐暖芙蓉。云淡薄，月朦胧。小帘栊。江湖残梦，半在南楼，画角声中。
元	谢醉庵	《临江仙》	白发壮心还未减，春风梦绕扬州。青山隐隐水悠悠。征帆从荡漾，行李亦风流。向日侍郎今右相，元龙豪气横秋。月明千里镇淮楼。依然青眼旧，应不负依刘。
元	元好问	《愿成双》	绣帘高卷沈烟细。燕堂深、玳筵初开。阶下芝兰劝金卮。有多少、雍容和气。翠眉偕老应难比。效鸾凤、镇日于飞。惟愿一千二百岁。永同欢。
元	马钰	《两只雁儿》	一更里，要精专。安闲静坐眼看。猿猴耍，莫放颠。先须减睡眠。眠心散，露青天。恒沙功满大千。工夫要，行功圆。非干是自然。
元	滕宾	《夺锦标 送李景山西使 此首见刘辑滕宾涵》	老气盘空，才名照世，万里秋风行色。人物中朝第一，司马题桥，班生投笔。记承流宣化，早威声，先驰殊域。看吟鞭、笑指关河，历历当年曾识。自古人心忠义，白水朝宗，众星拱极。铜柱无端隔断，两戒平分，天南地北。念瞻依丹阙，捧红云、金泥调屑。到明年归对西山，细说安边检花草粹编卷十有此首，但作者注应滕宾。（疑当作滕应宾）题无西使二字，才名误作牙名，照世脱世字，秋风作西风，中朝作朝中，班生作班超，历历脱一历字，朝宗作朝东，两戒平分四字全脱，地北作天北，瞻依无。
元	韩奕	《卜算子 雨中》	急霰打窗纱，正是愁时候。无柰愁多着酒消，反被愁消酒。又灭又明灯，还短还长漏。为问梅花有甚愁，也似愁人瘦。
元	丁鹤年	《奉寄九灵先生（二首。先生尝为予作传）》	挟海怀山谒紫宸，拟将忠孝报君亲。忽从华表闻辽鹤，却抱遗经泣鲁麟。丧乱行藏心似铁，蹉跎勋业鬓如银。万言椽笔今无用，闲向林泉纪逸民。
元	傅若金	《洞庭连天楼》	崔嵬古庙压危沙，缥缈飞楼入断霞。南极千峰迷楚越，西江众水混渝巴。鲛人夜出风低草，龙女春还雨湿花。北倚阑干望京国，故人何处认星槎？
元	王吉昌	《南歌子》	洞锁猿驯静，缰收马不颠。气凝神聚契空圆。浩劫云收，长傲自家天。皓月清风爽，祥光罩瑞莲。木人石女共谈玄。变态神通，物外证金仙。
元	王冕	《春晚客怀 其二》	落落穷途客，年年不在家。寄眠听夜雨，借景看春华。空著三山帽，难防两鬓华。清晨览明镜，载笑复咨嗟。
元	倪瓒	《徐氏南园对雨》	樱桃花欲落，风雨暮凄迷。忽忆郊园日，竹林通涧西。弱蔓滋野援，兰叶长芳畦。念我当时友，蒿莱没旧蹊。
元	张翥	《水龙吟 西池败荷》	水宫仙子归来，为谁独立西风背。凌波梦断，可怜零落，一奁环佩。雨叶敲寒，露房倒影，秋声惊碎。问西亭翠被，将愁何处，空留得，余香在。最爱双飞白鹭，镇相依、蓼边萍外。舞衫歌扇，有人绣出，水情云态。西子湖边，越娘舟上，忆曾同采。甚人今未老，花应依旧，约明年再。
元	王蒙	《登泰山（有引）》	飞仙挟我游天门，足蹑万壑云雷奔。凌虚直上数千尺，适见混沌兮乾坤。巨鳌左折蓬莱股，鲸波东注榑桑根。地高俯瞰沧海日，天近仰叩清都阍。古帝何年辟下土，九点青烟散寰宇。翠菸孔盖此登封，盛德神功照今古。人间瞬息三万年，七十二君何茫然。秦皇汉武踵遗躅，镂玉坎瘗山之巅。金宫翠陛苦不乐，遣使碧海求神仙。羲和龙辔不稍贷，岂料海水成桑田。试向封巾一回首，六合坱莽空云烟。千秋谁识当时事，五松大夫知此意。岩前长揖大夫松，数子胡乃干秦封。高标直下鲁连节，避世不及商山翁。雪髯雪干如屈铁，涛声瑟瑟吟悲风。松本无心偶然耳，人情好恶多弥缝。欲倾箕颍一瓢水，为汝净洗羞惭容。为君解嘲君勿怒，万事转首成虚空。帝子绛节朝丹穹，神灵婀娜群仙从。嘘呵紫焰开芙蓉，光景上属超鸿濛。玉女夜降骑青龙，鸾匏凤笙声噰噰。霓裳舞袖飘长虹，琼音间作鸣丝桐。《白云》清谣曲未终，泠风命驾归崆峒。千峰万峰浸明月，恍惚身在瑶池宫。明朝稽首下山去，翠嶂突兀青霞中。
元	王哲	《惜黄花 重九日》	万红憔悴。秋光独锐。虽有番，颜色按，中央殊丽。时分惜黄花，九日同天意。冒浓霜放开金。篱畔渊明喜。白衣来至。忽然间，走出个重阳小子。应手搅清香，认得头间瑞。插三枝、蓬莱一醉。
元	元好问	《浣溪沙》	画出清明二月天。山城三月只萧然。闲门日日枕书眠。川下杏花浑欲雪，山中杨柳不成烟。春风回首又明年。
元	谢应芳	《沁园春》	忆昔移家，着处偷生，有余霜。遭几番惊怕，青天霹雳，满怀愁闷，苍海汪洋。故步全非，新知误喜，袜线初无尺寸长。龙钟后，方马归伏枥，龟作床。年来饮不盈觞。也不爱、花枝锦绣香。与山僧野老，交情淡淡，盘蔬盂饭，清话浪浪。燕子重来，桃花应笑，四壁空空一草堂。偿诗债，有隔年未了，连日犹忙。
元	白朴	《摸鱼子 秋仲一日，李具瞻待御偕予过天庆观》	藉草于苍苍万玉中，觞咏乐甚。道官王默堕者在焉，且盟其两柏森立间构亭，为游目骋怀之所。翌日赋此，记一时之概耳。望参差、冶城烟树。故人知在琳宇。绣衣来就论文饮，随意割鸡炊黍。欢乐处。忘尔汝。清谈况有神仙侣。一杯缓举。放远目增明，遥岑出翠，俯仰几今古。红尘梦，不到丹台紫府。寻真偶得佳趣。两株翠柏参天起，千亩渭川烟雨。君已许。向平分风月，挥洒锦囊句。
元	赵孟頫	《题耕织图二十四首奉懿旨撰》	大家饶米面，何啻百室盈。纵复人力多，舂磨常不停。激水转大轮，硙碾亦易成。古人有机智，用之可厚生。朝出连百车，莫入还满庭。勾稽数多寡，必假布算精。小人好争利，昼夜心营营。君子贵知足，知足万虑轻。
元	王冕	《喜雨歌赠姚炼师》	今年大旱值丙子，赤土不止一万里。米珠薪桂水如汞，天下苍生半游鬼。南山北山云不生，白田如纸无人耕。吾生政坐沟壑叹，况有狼虎白日行。大官小官人父母，杀犬屠牛事何苟？南风日日吹太空，旱魃徒勤城南妇。炼师一出役万灵，绿章上扣天帝庭。乞得秋阴三日雨，洗濯山泽回余青。老农额手喜复叹，点点都是盘中饭。雨我公田及我私，免得残年坐涂炭。老农所见愚又愚，拜师更乞天雨珠。雨珠饮彼残暴腹，庶几活我东南隅。我方热恼岩壑底，眨眼忽听雷过耳。起来发歌登大楼，长江大河都是水。
元	侯善渊	《长思仙》	内安宁。外端停。内外无居一览平。头头物物惺。清清。慧灵灵。光鉴寒辉入宝瓶。然化玉瑛。
元	李道纯	《沁园春 勉诸门人》	道在常人，日用之间，人自不知。柰丛识纷纷，红尘衮衮，灵源不定，心月无辉。人我山高，是非海阔，一切掀翻便造微。诸贤眷，听清庵设喻，切勿狐疑。先将清净为基。用静定为庵自住持。以中为门户，正为床榻，诚为径路，敬作藩篱。卑顺和人，谦恭接物，服食兴居弗可违。常行此，若工夫不闲，直入无为。
元	谭处端	《瑞鹧鸪》	修行须唱落花莲。损损闲闲任自然。日上莫谈他事短，时中频整自心偏。休离方寸搜丹药，莫外周游觅妙玄。长使灵台无一物，便成九转产胎。
宋	张士逊	《麻姑山》	结友寻真重驻留，行行浑似近蓬邱。人擎绿玉简齐立，水带碧桃花乱流。松盖几层须自老，芝英三秀又谁收。坐中忽见红云起，疑是仙姑访旧游。
元	马钰	《玩丹砂 赠甘张二先生》	清净无为锁密机。金波玉滟结刀圭。奇哉妙矣至幽微。捉住杳冥昏默处，能餐能饮更能携。无中养就化生儿。
元	张宪	《古有所思行》	我思古之人兮不可从，乃在黄土之底，青编之中。青编几帙载名姓，黄土万冢埋英雄。重泉黯黯隔白日，宰树飒飒生悲风，虽我有语谁为通。皇天不肯惜人物，百年转眼如飘蓬。秦皇汉武气焰盖一世，彭殇丘跖俱成空。黄帝升鼎湖，桥山葬遗弓。虞舜死九疑，銮舆不还宫。明王圣主只如此，纷纷余子真蝼蚁。二女泣兮湘竹斑，群臣归兮弓剑闲。吊古昔兮望远，见江上之青山。白玉椁，黄金棺，千年滞魄生辛酸。功名震主亦闲事，不若樽前且破颜。
元	白朴	《念奴娇 题镇江多景楼，用坡仙韵。》	江山信美，快平生、一览南州风物。落日金焦，浮绀宇，铁瓮独残城壁。云拥潮来，水随天去，几点沙鸥雪。消磨不尽，古今天宝人杰。遥望石冢然，参军此葬，万劫谁能发。桑梓龙荒，惊叹后、几度生灵埋灭。往事休论，酒杯才近，照见星星发。一声长啸，海门飞上明月。
元	王冕	《湖上书所见》	东南富贵是神仙，日日西湖坐画船。绣帽拥云笼翠羽，紫牙宣响出红莲。香风宛转珠帘动，纤手亲传玉鲙鲜。最是好情消不得，醉挪花片撒金钱。
元	长筌子	《绛都春》	天生懒惰。爱静处坦然，开怀澄坐。面垢头，养疏慵，消灾祸。无萦无系随缘过。也不会、焚烧香火。噔哩噔，鸾歌舌诞，恣情吟和。南柯梦中识破。把蜗角蝇头，身心摧挫。手握灵芝，泛无何，谁知我。清风皓月时相贺。杳冥中、修成仙果。了然归去，绵绵九天高卧。
元	张翥	《凤凰台上忆吹箫箫 听沈野云吹箫醉后有赋》	琪树锵鸣，春冰碎落，玉盘珠泻还停。渐一丝风袅，悠青冥。疑把红牙趁节，想有人、记豆银屏。何须数，琵琶汉女，锦瑟湘灵。追思旧时胜赏，醉几度西湖，山馆池亭。惯依歌花月，按舞娉婷。岁晚相逢客里，且一尊、同慰漂零。君休惜，吴音朔调，尽与吹听。
元	吴存	《木兰花慢 清明夜与芳洲话旧》	又清明寒食，淡孤馆，郁无。正杜宇催春，桐花送冷，门巷萧条。芳洲老仙来下，粲黄冠、翠氅佩琼瑶。两客清谈未了，三更风雨潇潇。青云妙十早相招。同泛浙江潮。看眼阅青徐，气横燕赵，天路逍遥。明年此时何处，定软红道上玉骢骄。万里江南归梦，青灯还忆今宵。
元	山主	《临江仙》	汉魏周秦文武辈，惺惺使尽机谋。限临都送北邙居。绿杨草下，不记挂金鱼。回首释迦离宝位，明明识破荣枯。仲春八月帝升。雪山南面，
元	王吉昌	《风入松》	乾坤爻体两相缠。绕造化机权。刚柔变态分动静，斡生成、运契周天。日月阴阳匹配，聚戊室，镇团圆。两情将养入琼田。?玉雪团团。占得长生曹溪路，向五湖、四海留连。领略尊禅祖意，抱真乐，复便便。
元	马钰	《玉花洞 继重阳韵》	得其真遇，怎敢怠慢，勤修功果。紧擒意马，无令颜劣，便把心猿锁。逢魔逢难全然可。盖谓无烟火。本师说破。元初这个。争甚闲人我。
元	李齐贤	《鹧鸪天 九月八日寄松京故旧》	客里良辰屡已孤。菊花明日共谁娱。闭门暮色迷红草，枕秋声度碧梧。三尺喙，数茎须。独吟诗句当歌呼。故园依旧龙山会，剩肯樽前说我。
元	元好问	《点绛唇》	十六芳年，锦儿娇小琼儿秀。海棠红皱。恰到愁时候。天上歌声，未省人间有。休回首。渭城烟柳。肠断离亭酒。
宋	释原妙	《颂古五首》	尽枯肠丧尽机，通身不挂一毫丝。清风步步随身转，明月谁分上下池。
元	姬翼	《感皇恩》	事事不追求，随缘且过。欲作神仙妄心大。瑞云深处，一牢关俱破。更谁谙自有、真真个。未及乘风，相忘物我。比着尘凡较轻可。无弦品弄，不若闲行闲坐。恐知音又有、松风和。
元	梁寅	《破阵子》	黯黯凄凄草色，狼狼藉藉花枝。江上烟波天共远，树外云山路更迷。故人音信稀。因病纵教废酒，非愁自懒题诗。芍药荼蘼开渐近，蹴秋千乐有谁。雨风时。
元	魏初	《石州慢 留别雷御史》	才得相从，还有此行，难合交错。公余颇喜新凉，杖履频承谈益。白衣苍狗，不如付与无心，到头谁是真功业。天地尽知音，足清风明月。应惜。枯罢未脱，疮痍鞍马，不嫌驱役。笔底清霜，隐隐已沾鬓发。秋风万里，飘飘老鹘搏空，鹪鹩尺晏甘沉没。开岁待君来，满江南春色。
元	马钰	《挂金索》	四更里，无事好把真经看。句句幽玄，说道教修炼。不用水火，不用柴和炭。炼就灵丹，万两金不换。
元	顾瑛	《分题送周仕宣南台典吏 分得芙容堂》	空城夜夜明月光，照见乌台台上霜。翠幕芙容大如斗，盈盈绿水明新妆。
元	元好问	《西江月》	骨相匿犀秀发，精神耸鹤孤高。少年事业富伊皋。便向中书书考。肘后不传丹诀，眉间新长修毛。一壶春色宴蟠桃。介归荣忠孝。
元	杨维桢	《弁峰七十二》	弁峰七十二，菡萏开青冥。穷探最绝顶，龙舌呀岩扃。高源下绝壁，海眼涵明星。毒龙戏珠玉，残唾吹余腥。胡僧洗神钵，密咒收风霆。洞庭水如蓝，溟涬连沧溟。下观人间世，九点烟中青。
元	姚燧	《烛影摇红 新齐肃政李元让座闲，任氏妇?》	赋二首录呈太初宣相时中天宝三郎，爱环睡起红妆懒。背渠素手洗朱铅，吹裂宁王管。羯鼓嵬坡尘散。记红冰、淫淫泪断。际天长，怅蜀栈青螺，锦江难浣。千古惊魂，泛兰转蕙光风暖。嫣然一笑尚倾城，桃李空繁满。银烛春宵苦短。愿青轩、流光缓缓。借诸任袖，回施新斋，捧。
元	卢挚	《蝶恋花 鄱江舟夜，有怀余千诸士，兼寄熊东》	越水含秋光似镜。泛我扁舟，照我纶巾影。野鹤闲云知此兴。无人说与沙鸥省。回首天涯江路永。远树孤村，数点青山暝。梦过煮茶岩下听。
元	王冕	《梅花 其一》	肯同凡卉争妍？自与高人索笑。他年鼎鼐调和，不改山林节操。
元	马需庵	《满江红》	双鬓星星，更能消、几番离别。人北去，直教孤负，清明时节。何处池塘春草梦，谁家院落梨花月。但子规、枝上劝人归，空啼血。思往事，云千叠。休倚仗，心如铁。叹风埃褴缕，浩歌长铗。和气已从天上日，暮寒洗尽山阴雪。待我心、飞步到三台，须调燮。
元	张之翰	《念奴娇 九日，同府学诸君饮王氏园 以上西严》	二年重九，算都向、江北江南虚度。鸿雁来时秋最好，底用千愁万绪。九朵青山，几尖白塔，何限登临处。今朝乘兴，也和诗客凝伫。正是雨洗芙蓉，风翻野菊，霜染江枫树。一片天开图画里，留著天然佳句。收拾方来，安排未定，试问云间路。三杯才尽，笔头疑有神助。
元	马钰	《玩丹砂 寄赵居士》	净净清清净净清。澄澄湛湛湛澄澄。冥冥杳杳杳冥冥。永永坚坚坚永永，明明朗朗朗明明。灵灵显显显灵灵。
元	钱惟善	《述怀寄光远并简城南诸友》	野人无事久忘机，肯信纷华有是非。花信欲阑莺百啭，麦芒初长雉双飞。书中岁月仍为客，枕上江山屡梦归。时复思君倚深树，不知残雨湿春衣。
元	王逢	《丙申八月纪事时自乡里入吴还华馆遂卜隐鸿山》	寸舌解重围，长歌振短衣。不成巢父去，空似鲁连归。蔡港沙田薄，黄山宰木稀。伯鸾吾所慕，梅李况鱼肥。
元	马钰	《梅花引 赠白先生》	脱尘子。逃生死。物外逍遥云水似。起真慈。起真慈。暗助真功，常常得自知。逗引蛟龙归虎兕。水里灯光明久视。结灵芝。结灵芝。携去蓬瀛，专专献我师。
元	杨维桢	《昭君曲》	胡月生西弯，明妃西嫁几时还？不见单于谒金陛，但见边烽驰玉关。汉家将军高筑坛，身骑乌龙虎豹颜。何时去夺胭脂山？呜呼何时去夺胭脂山！
元	谭处端	《南柯子》	频剔灵明烛，勤磨智慧刀。万缘一豁绝丝毫。锻炼无初，终始莫辞劳。水底霞光超，超应仄疑有误山头雪浪抛。虎龙蟠鼎绕周遭。炼就仙丹，
元	丘处机	《玉炉三涧雪》	日落风生古洞，夜深月照寒潭。澄澄秋色净烟岚。独弄圆明宝鉴。认得心田要妙，咄回世俗贪婪。自欣山谷卧松岩。情愿被粗食淡。
元	马钰	《苏幕遮 劝长安道众》	苦海中，劳四大。竞利争名，个个皆宁耐。争把元阳都损坏。前有轮回，著甚机谋解。道门中，超三界。太上巾包，悟者欣然戴。意净心清无挂碍。固养灵根，性命长长在。
元	许有孚	《太常引》	藕花无数半开时。池上客来稀。杖屦独徘徊。忽翠盖、因风尽欹。天工妆景，水神输供，陶写费新诗。身外杳难期。笑士价、才堪五皮。
元	王冕	《寄恢长老》	眼底纷纷涸辙鱼，道人遇地即安居。瓦盂香软雕胡饭，松几晴翻贝叶书。老到世情深脱略，年来生计亦萧疏。相逢休论当时事，我亦西郊结草庐。
元	元好问	《鹧鸪天》	内府清虚息万缘。逍遥真是地行仙。从他玉带金鱼贵，听我纶巾羽扇偏。倾美酝，祝长年。休辞潋滟十分圆。来年此日称觞处，定有重孙戏膝。
元	黄溍	《即事》	南陌东阡草色齐，愔愔门巷客来稀。受风燕子轻相逐，著雨杨花湿更飞。绿树无言春又尽，红尘如雾手频挥。浮生莽莽吾何计，独立看云竟落晖。
元	刘敏中	《玉楼春 次韵答王太常》	东生白日西生月。世累驱人何日彻。致身事业蒉为山，过眼纷华汤沃雪。心田莫说谁宽窄。室有空虚生夜白。醒时却校醉时言，笑杀观鱼濠上。
元	王丹桂	《无俗念 九日》	岚光清翠，动西风、还遇重阳节暇。丹叶黄花相间隔，嘉景真堪图画。往岁兹辰，绮罗丝竹，宴赏飞金。而今追想，尽成一梦虚假。有缘悟入玄门，尘情种种，不许纤毫挂。草舍柴篱相掩映，洁静常教清雅。尽日忘言，通宵无寐，甘恁捱潇洒。何人同志，共说无生之话。
元	元好问	《水调歌头 庚辰六月，游玉华谷，回过少姨庙》	中语，为之赋仙人词，今载於此。梦入云山宫阙幽。鸾?同侣鸳凤流。桂月竟夜光不收。世俗扰扰成嚣湫。醉飞星驭鞭金虬。八仙浪迹追真游。龟玉笙蹄四十秋。摩霄注壑须人求。觅剑如或笑刻舟。阳燧非无鹿里俦。元鼎以来虚昆丘。东井徒劳冠带修。松餐竹饮度蜃楼。嵩顶坐笑垂直钩。只应惭愧刘幽州。又题知音者无惜留迹。云山有宫阙，浩荡玉华秋。何年鸾?同侣，清梦入真游。细看诗中元鼎，似道区区东井，冠带事昆丘。坏壁碗风雨，，醉墨失蛟虬。问诗仙，缘底事，愧幽州。知音定在何许，此语为谁留。世外青天明月，世上红尘白日，我亦压嚣湫。一笑拂衣去，嵩顶坐垂钩。前诸刹，因过少姨祠，遂周行廊庑，得古仙人词於壁间。然其首章，直挺有烈丈夫语气，其死而不忘，盖无疑，其能道此语亦无疑。观者不当以文体古今之变而疑仙语也。噫，仙山而世人莫之识也。予三人者，乃今见之，夫岂偶然哉。再拜留迹，以附知音者之末云。浑源雷渊题。
元	张翥	《听松轩为丹丘杜高士作》	长松千树拥前荣，虚籁还从树底鸣。一片海涛云杪堕，几番山雨月中生。茶香夜煮苓泉活，琴思秋翻鹤帐清。安得南华老仙伯，相随轩上说风声。
元	尹志平	《点绛唇 暮春游五华山继先师韵》	昨日春游，一行恰似乘鸾凤。知音共。适怀心纵。直入桃源洞。好向清溪，闲听琴三弄。真欢动。任地迎送。管甚庄周梦。
元	赵孟＊	《木兰花慢 和桂山庆新居韵》	爱风流二陆，曾共住、屋三间。算京洛缁尘，平原车骑、争似身闲。一区未输场子，更友于、室迩足清欢。庭下新松楚楚，篱边细菊班班。白头相对且团。杯酒借朱颜。任醉后长歌，笑时开口，乐最人寰。功名十年一梦，记风裘雪帽度桑乾。幸喜归来健在，放怀绿水青山。
元	王逢	《钱塘春感六首》	紫罽軿车从六龙，尽随仙曲度青空。苍山楼阙旃林里，赤羽旌麾野庙中。百姓未忘周大赉，成都元有汉遗风。流莺不管伤春恨，冲落桃花满树红。
元	马钰	《平等会 本名相思会  继古韵》	信口便胡轰，不管无腔调。畅我情怀歌舞，一任人笑。还童返老。志在无忧恼。向妙处，下功搜，细勘校。琼浆恣饮，元气充来饱。锻炼神丹，无大无小。胎仙养就，捧出灵芝草。便自炫，这番儿，道决了。
元	杨维桢	《小临海曲（十首。一名《洞庭曲》）》	客入毛公洞，洞深人不还。明年探禹穴，相见会稽山。
元	姬翼	《临江仙》	岁月无情如电转，人生不耐消磨。前程路险莫蹉跎。火坑千丈里，踊出上高坡。别觅清凉安稳处，扫除平地风波。不移一步到无何。一枝无孔笛，一曲太平歌。
元	李俊明	《瑞鹤仙 细君寿日》	萧然林下秀。笑檐外、梅花似人清瘦。东风在垂柳。算几时吹散，眉间春皱。兴来搔首。问今朝、何处有酒。怕一场醉後，渔歌樵唱，大家拍手。知否。眼前活计，无辱无荣，天长地久。不须肘後。望悬他、金印如斗。待一朝随我，骑鲸去後，共寻天上王母。把碧桃花底流霞，为君添寿。
元	杨维桢	《送客洞庭西》	送客洞庭西，雷堆青两两。陈殿出空明，吴城连苍莽。春随湖色深，风将潮声长。扬柳读书堂，芙蓉采菱桨。怀人故未休，望望欲成往。
元	马钰	《苏幕遮 别乡》	弃荣华，披破席。养假崇真，茶饭须求觅。忘了从前亲与识。此别乡关，恣意闲游历。主人翁，须爱惜。六贼三尸，慧剑频频劈。逗引灵童常跳踯。真荣真闲，大道成无极。
元	元遗山	《杂著》	昨日东周今日秦，咸阳烟火洛阳尘；百年蚁穴蜂衙里，笑煞昆仑顶上人。
元	魏初	《江城子 为祖母夫人八十之寿》	如儿花额粉香匀。点妆新。看来真。八十风流，都属太平人。长日篆烟琴一曲，瓶水暖，麝梅薰。酒烘仙颊晕微醺。洞庭春。要平分。儿女团园，语笑重情亲。更看蓝红袖舞，歌娅姹，小诸孙。
元	长筌子	《一剪梅》	身若白云任卷舒。天涯海岸，自在无拘。太虚廓落是吾庐。不羡王侯，拱璧轩兴。一味闲闲乐有馀。从他活计，冷淡消疏。归来毕竟理何如。心月辉辉，光射蓬壶。
元	杨维桢	《寄卫叔刚》	二月春光如酒浓，好怀每与可人同。杏花城郭青旗雨，燕子楼台玉笛风。锦帐将军烽火外，凤池仙客碧云中。凭谁解释春情重，只有江南盛小丛。
元	马钰	《西江月》	莫论心肝肾肺。休搜南北东西。勿言震兑坎和离。别有些儿奥旨。吸尽江河淮济。星辰日月辉辉。精神气血赴丹池。便得超凡出世。
元	王旭	《临江仙 寿李长卿》	十月小春天气好，尧五叶初开。长庚曾记梦中来。襟灵元洒落，风骨不尘埃。瑞霭云生香满室，安排北海尊。仙人来献紫霞杯。共添山海寿，东阁胜蓬莱。
元	王恽	《如梦令 和曲山韵》	仁宦须求遭遇。不顾已沾泥絮。攘攘世间人，总被虚名引去。引去。引去。光景促于朝暮。
元	王冕	《感慨 其三》	故国江都郡，繁华旧不同。衣冠移习气，鼓角动悲风。柳倚消光碧，花连野色红。放怀沽一碎，世事委狙翁。
元	吴澄	《木兰花慢 和杨司业梨花》	是谁家庭院，寒食后，好花稠。况墙外秋千，书喧风管，夜灿星球。萧然独醒骚客，只江蓠汀若当肴羞。冰玉相看一笑，今年三月皇州。底须歌舞最高楼。兴味尽悠悠。有白雪精神，春风颜貌，绝世英游。从教对花无酒，这双眉、应不惹闲愁。那夏关西夫子，许来同醉香。
元	侯善渊	《沁园春》	世累尘情，镇日昏沉，何时尽期。被利名财色，相牵系，把天真昧却，一向愚痴。好女娇儿，金枷玉，锁绊缠绵没改移。憨痴汉，积无边恶业，限到推谁。都摄问无词奈往日愆尤报应随受刀山剑树，寒冰凛冽，镬汤碓捣，鬼残尸。万死千生，难为出路，永堕幽冥无尽时。轮回处，换人身，戴双角尾毛皮。
元	王处一	《满庭芳 赠范明叔》	寸步西流，冲开牛斗，清风皓月容光。满宽空众，把我好相将。俯赐鸾骖凤驾，献金鼎、丹药馨香。天河转，星坛月殿，端的景非常。老来云汉去，皮囊脱下，一别吾乡。返玉京金阙，仙路悠扬。稳挂天衣可体，灵风散、环佩玎铛。朝元会，十方三界，齐唱满庭芳。
元	丘处机	《恣逍遥 景金本注云，二首名＊人娇赠众道友》	昔种良因，今生福地。虚空感、上真加卫。开坛阐化，垂恩普济。凡一月、於中建成三会。三斋七也至日相呼，临时莫避。乘斋且、散心游戏。家中不足，眉头长系。也则是、浮生过了一世。
元	丘处机	《六么令 法性》	浑沦朴散，天地始玄黄。乌飞兔走渐生，群物类开张。一点如如至性，扑入臭皮囊。游魂失道，随波逐浪，万年千载不还乡。错了鸿体段，憎爱日相望。却认父母形骸。做我好容光。劫劫轮回贩骨，受尽苦和殃。何人闻早，寻他归路，莹然恢廓旧嘉祥。
元	王处一	《满庭芳 中夼于大郎索》	一点灵光，无中显现，太平高步烟霞。清风皓月，流注玉京砂。五气三元结秀，升腾处、云辂交加。蓬瀛会，瑞光缥渺，盈座散香花。堪夸真妙用，仙丹一粒，洞焕东华。满太虚寥廓，清境无涯。认得元初至性，因修炼、清净根芽。圆成也，玉蟾影里，稳赴大罗家。
元	杨维桢	《题高邮何将军老山图》	何家将军多爱山，以小比老尤坚顽。青山面目元不老，将军却笑须眉斑。昆仑何时鳌背裂，将军气高嵩华绝。小夫移山良自愚，将军一怒天柱折。天山已定三飞髇，凯歌十二和归铙。残山剩水在何处，第五桥北南塘坳。太平天子方讲道，将军六十便称老。黄金雨外弃甲抛，白玉风前醉山倒。宣州画生来作图，图中貌得诗人臞。银瓶索酒豪尚在，腰间屡解双珠符。门前好事复载酒，东山携来散花手。戎王子花歌月支，落日平台舞杨柳。玉堂醉草写乌丝，时与卢老同襟期。将军风韵有如此，何必酷似刘牢之。当时尔祖得郑杜，尚带儒酸走风雨。何如卢后更逢杨，亦复有客如此不？
元	王冕	《登竺峰》	健步攀缘上碧峰，方知绝顶路岐通。一生如在九霄上，万景都归两目中。老鹤独翻珠草露，孤猿啸落桂花风。青箱家世君休问，江左于今事不同。
元	王旭	《临江仙 寿高伯川》	荚生三秋八月，气风露清明。诞来人世作豪英。性天元广大，心地尽宽平。书院兴秋谁得似，燕山窦氏齐名。一身长向善中行。松筠同不老，龟鹤共长生。
元	王冕	《梅花 十一》	湖上春何在？罗浮梦已空。清香入书屋，不是杏花风。
元	侯善渊	《满庭芳》	生喜亡悲，虚劳尘世，许年多少倾危。是非成败，荣辱两亏衰。富足於身大患，贫穷又、遣我寒饥。急如个，不来不去，父母未生时。虚无中有象，神风显焕，物炫星晕。同天澄瑞，同地地幽微。至道包盈法界，归元首、永劫无疑。离生灭，不增不灭，常与太虚齐。
元	杨维桢	《怀玉山一首书珠帘氏便面》	五月江声入阁寒，故人西望倚阑干。珠帘新卷西山雨，第一峰前独自看。
宋	韩爱山	《栽兰》	不能随俗办生涯，划草栽兰当理家。不见西湖林处士，一生受用只梅花。
元	刘因	《夏日饮山亭》	借住郊园旧有缘，绿阴清昼静中便。空钩意钓鱼亦乐，高枕卧游山自前。露引松香来酒盏，雨催花气润吟笺。人来每问农桑事，考证床头《种树篇》
元	刘敏中	《木兰花慢 代人赠吹箫赵生》	甚无情枯竹，使人喜、使人悲。爱太古遗音，承平旧曲，吹尽参差。千秋凤台人去，算风流、只有赵郎知。秋晚楼空月夜，日长人静花时。酒阑更与尽情吹。欲起不能归。怕幽壑潜蛟，孤舟嫠妇，掩泣惊飞。伤心少年行乐，奈春风、不染鬓边丝。静倚阑干十二，醉魂飞瑶池。
元	梁寅	《烛影摇红 后汉匈奴传，言呼韩邪单于来朝，》	，此事之关也。西京杂记乃云，元帝使画工毛延寿图宫人形貌，按图名幸。王嫱以赂金少，画不及貌。王嫱当行，帝见之悔，乃杀延寿。夫元帝柔仁之主也，而谓其因女色杀画工，余固不信。而无宠自请行，诚一污贱女子耳。后之为昭君曲者多归咎元帝，殊不当也。因此赋深锁宫花，绣生鱼重门闭。美人何事怨东风，独抱伤春意。月照黄沙万里，到毡城、芳心自喜。尊前歌舞，马上琵琶，宠深谁比。毳服胡妆，那思旧日娇罗绮。年年秋雁向南飞，肯寄相思字。岁久玉颜憔悴，似花落，悔随流水。草青坟上，应是香魂，尚含愁思。
元	王吉昌	《风入松 炼神合道》	太阴二八产纯乾。抱六合真筌。二气经营元数足，始离形、祖意空传。变态超尘契圣，显物外，性空圆。冥冥反朴表精研。越枯木岩前。拍手归来明月下，拉清风、戏舞瑶天。笑傲华胥真境，喜坦荡，梦游仙。
元	刘敏中	《沁园春 韩云卿 司邀赏牡丹，且云， 芍药有》	诸公时余为国子祭酒先自空疏，几载蹉跎，历绕湖江。甚如今却遣，官闲责重，茫然自愧，学陋言庞。鬓雪难消，君恩莫报，五鬼欺陵不可降。如何奈，强支撑病骨，独伴寒?心如孤高。但犹想茅斋对石。笑随身惟有，诗囊药里裹，打门谁送，酒?羊腔。梦里笙歌，无名亭上，满眼春风四面窗。人如玉，看牡丹第一，芍药成双。
元	虞集	《浣溪沙 次韵礼院孟子周佥院秋夜曲二叠》	天阔秋高初夜长。浮尘消尽雾苍茫。澄澄孤月转危墙。金井有声惟坠露，玉阶无色乍疑霜。不闻人语只吟。
元	卢挚	《梅花引 和赵平原催梅 天下同文》	绿华缥缈玉无痕。托清尘。拟招魂。放著篮与，懒倦到前村。笑抚高斋新树子，晚妆未，悠悠学梦云。竟日含情何所似，似佳人。望夫君。寒香细月空江上，会有春温。羞涩冰蕤，寂寞掩重门。交下横枝消息动，肯虚负，风流竹外尊。
元	马钰	《战掉丑奴儿》	茶来酒去人情事，匪道根由。惟献惟酬。酒去无茶回奉休。便为雠。怜贫设粥非求报，建德如偷。更好真修。定是将来看十洲。步云游。
元	王丹桂	《踏云行 赠杨德远》	道号安闲，法名德远。法名道号开方便。安闲常要性逍遥，悟其德远归真善。外貌如愚，内通修炼。下功进火犹争战。金乌飞向曲江池，玉蟾。
元	元好问	《同儿辈赋未开海棠二首》	枝间新绿一重重，小蕾深藏数点红。爱惜芳心莫轻吐，且教桃李闹春风。
元	王吉昌	《永遇乐》	妙契天轮，斡枢七政，玉衡旋转。潜运升沉，推穷造化，一气三奇变。龟精蟾髓，鸾精乌血，滚滚鼎中烹炼。玄珠结、金蕊鲜妍，喷起九龙光电。婴投金室，姹归银阙，笙歌闹簇清宴。悲翠帏低，珍珠帘卷，喜气祥云炫。冰寒天阔，风清月皎，显出本来头面。圆空廓、无碍神通，太虚撒。
元	元问好	《八声甘州》	半仙亭篮舆雪中回，黄绸日高眠。儿婚女嫁，奴耕婢织，共有住山缘。梦里松腴酿熟，竹港咽冰泉。万古霜空月，此夜清妍。不爱朝台暮省，爱陂鱼艇，杜曲山田。更昭阳遗稿，有意续伶玄。定谁共、旧家研削，要徘徊、观顾影烛花前。西归好、春风未老，留待明年。
元	周权	《野趣》	地偏居自稳，石路接平田。去合茅檐树，雨添花涧泉。空山晴滴翠，远水绿生烟。唤酒青林度，斜阳系客船。
元	刘秉忠	《南乡子》	南北短长亭。行路无情客有情。年去年来鞍马上，何成。短鬓垂垂雪几茎。孤舍一檠灯。夜夜看书夜夜明。窗外几竿君子竹，凄清。时作西风。
元	王哲	《无梦令》	啜尽庐仝七碗。方把赵州呼唤。烹碎这机关，明月清风堪玩。光灿。光灿。此日同超彼岸。
元	张宪	《次韵赠张省史从军南征》	震天金鼓紫驼骄，皂纛连珠画斗杓。甲马鱼鳞开晓日，锦袍花萼上春潮。桄榔雨暗汤泉溢，茉莉风暄海瘴消。幕下何人专草檄，共夸谋议得张昭。
元	党怀英	《感皇恩 赋叠罗花》	碧玉捻柔条，蓝袍裁叶。明艳黄深软金叠，道装仙子，谪堕蕊珠仙阙。为春闲管领，花时节。汉额妆?，楚腰舞怯。襞积裙馀旧宫褶。东君著意，留伴小庭风月。任教??唤，群芳歇。
元	张可久	《红绣鞋》	无是无非心事，不寒不暖花时，妆点西湖似西施。控青丝玉面马，歌金缕粉团儿，信人生行乐耳！
元	丘处机	《月中仙 对松》	落落长松，倚浮云大山高占幽僻。亭亭隐士，爱洞天岩穴，深藏虚极。对门开是景，挂猿狭、离罗峭壁。尽日无佗事，唯调虎龙，交媾坐磐石。时时鹤听嘉音，动笙篁转流，空外飘激。人明至道，恶管弦幽噎，花间沉溺。出群常羡此，岁寒重、孤凝黛色。炼性超於彼，身闲永同居寿域。
元	李致远	《红绣鞋》	梦断陈王罗袜，情伤学士琵琶。又见西风换年华。数杯添泪酒，几点送秋花。行人天一涯。
元	郭翼	《行路难（七首）》	蹙蹙靡所骋，出自城北门。顾瞻荒丘中，郁郁蹲石麟。石阙字漫漫，不知何代贵者坟。形骸已灭魑魅迹，物化尽为狐兔尘。吁嗟汉家陵阙荒无主，青山落日秦川下。犹闻樗里有智人，天子之宫夹其墓。今日休论智与愚，昔人意气复何如。愿借飘飖丹凤舄，与子炼形入云墟。
宋	王寂	《歌》	当年壮气谩如虹，回首都归含笑中。群玉峰前好归路，可怜三十二秋风。
元	王恽	《临江仙 寿李节使》	柱石中朝黄阁相，河山千古南州。多君谈笑觅封侯。朱轮盖，锦带佩吴钩。满府治声歌五，稍稍俊气横秋。今年寿席更风流。青云新甲第，一笑醉金瓯。
元	王恽	《感皇恩 登楼即事》	斜日倚高楼，乱峰围绕。山色湖光翠如埽。天涯倦客，目断野烟高鸟。，老境，忧心悄悄。也待凝顽事须了。故园三径，已是菊荒松老。诸君应有语、归来好。
元	丁鹤年	《题天柱山图》	拔翠五云中，擎天不计功。谁能凌绝顶，看取日升东。
元	张翥	《金缕词 送上官子东之昆山州暮官》	烟草长洲苑。渺姑苏、旧游麋鹿，岁华云晚。多少吴宫花月恨，春去春来不管。只付与、行人凄断。君去风流宾幕里，把今情、古意供裁翦。珠唾湿，玉烟暖。相逢尽看金杯满。信人生、好怀有几，梦长缘短。白发峥嵘三千丈，底用云揉雨染。且斗取、尊前强健。为问浮槎还到否，便乘之、直上三山远。看瀛岛，水清浅。
元	曹居一	《木兰花慢 白莲 元草堂诗余卷上》	爱幽花带露，映晓色，淡秋塘。恨太华峰高，庐山社远，身世相妨。谁知半溪烟景，且乘闲、华发照沧浪。羡杀风标公子，一生何限清香。仙家摇曳水云乡。高韵却浓妆。看脉脉盈盈，何消解语，已断人肠。呼童更须沽酒，待夜凉、和月卷荷觞。明日醒来信笔，新声付与秋娘。
元	张可久	《钗头凤 春思》	红云岛。黄鹂晓。关情又是春归了。愁如织。娇无力。恨花填曲，怨感吹笛。惜惜。
元	王寂	《感皇恩 漫兴》	天地一浮萍，人生如寄。画饼功名竟何益。百年浑醉，三万六千而已。过了一日也、无一日。韶颜暗改，良辰易失。丝竹杯盘但随意。酴?赏罢，更向牡丹丛里。戴花连夜饮、花前睡。
元	陆文圭	《点绛唇 情景四首》	玉体纤柔，照人滴滴娇波溜。填词未就。迟却窗前绣。一幅花笺，适与何人手。还知否。孤灯坐守。渐入黄昏后。
元	谢应芳	《贺圣朝 马公振见访，以词留别，喜而和之》	吴淞旧雨相邻住。喜复来今雨。那时因遇。十年艰险，剑头炊黍。如今相见，衰颜醉酒，似经霜红树。湖山佳处。登高望远，遍题诗去。
元	王冕	《湖上闲步》	断云零乱雨初晴，古客游行眼倍明。可喜一湖杨柳色，不禁三月杜鹃声。青山历历添新寺，白塔亭亭枕旧京。回首东南重凄感，岂因兴废独关情？
元	侯善渊	《沁园春》	大道玄微，亘古常存，依旧俨然。自心迷不悟，沉沦生死，回头改面，贩骨如山。今日方知，本来模样，弃假还真物外观。离生灭，顿无馀真性，出入泥丸。眉间舞弄金蝉。任飞去飞来透玉环。采日魂月魄，收归鼎运，周天火侯，锻炼成丹。点化形神无衰老，渐返壮还童永注颜。功成日，向彩云深处，稳跨祥鸾。
元	蒲道源	《木兰花慢 寿刘邢公》	八旬今又八，说尚齿，更谁尊。况赐号司徒，跋封大国，荣及生存。白麻制词新宠，算一家、四世被皇恩。七十儿为内相，斑衣笑捧金尊。近闻迎驾到金门。亲奉玉音温。问父子行年，康宁寿考，定省晨昏。銮坡正须耆旧，道平时、致仕不宜论。这种灵椿丹桂，天公偏养深根。
元	杨维桢	《西湖》	西湖风景开图画，墨客骚人入咏嗟。扇底龙鱼吹日影，镜中莺燕老年华。苏堤物换前朝柳，葛岭人耕故相家。今日消沉一杯水，两峰长照夕阳斜。
元	王哲	《捣练子》	用刀圭。剖昏迷。合和一处怎生携。哩，哩。人头落，现红霓。白莲花朵出青泥。哩，哩。
明	楚石梵琦	《燕京绝句（八首）》	始入彤庭又卷班，何心拄笏看西山。鹭鸶遥对鸬鹚语，我与渔翁一样闲。
元	刘因	《秋莲》	瘦影亭亭不自容，淡香杳杳欲谁通？不堪翠减红销际，更在江清月冷中。拟欲青房全晚节，岂知白露已秋风。盛衰老眼依然在，莫放扁舟酒易空。
元	杨维桢	《飞絮》	春风门巷欲无花，絮起晴风落又斜。飞入画帘空惹恨，不知杨柳在谁家。
元	沈禧	《风入松》	虬枝撑月倚高寒。瘦影拂琅。露华冷沁苍苔润，更深后、万籁声乾。尘虑于时顿息，冲襟此际惟宽。俨然妆饰整衣冠。独抱素琴弹。铿金戛玉何清趣，知音少、空自嗟叹。志在高山流水，惊别鹤离鸾。
元	杨维桢	《食糖谣》	朝食糠，暮食糠，食糠不如彘与厐。君王雁鹜令，以粟甘易粮。吁嗟今茫茫，吁嗟何遑遑。
元	侯善渊	《无梦令》	地水火风四大。为你百端为害。逐便各别离，遣我法身轻快。自在。自在。摄化超灵三界。
元	谢应芳	《南楼令 老友刘景仪，去秋以星术之书推测年》	且自为埋铭，及赋诗自挽。既而失去行囊之资用，然康强无恙。余故作生死隔年期。刘伶老似痴。动教人、负锸相随。惊得青蚨飞去了，无酒饮，却攒眉。春暖典春衣。还堪醉似泥。趁清明、雨后游嬉。杨柳池塘桃杏坞，春水漫，夕阳迟。
元	张弘范	《南乡子 寄刘仲泽》	音信怪来稀。世态时情固自宜。莫比红尘儿女辈，须知。义士交情死不移。应是占花期。箫鼓东城醉玉姬。谁念书生寒屋底，伤悲。忍泪窗前。
元	马钰	《无梦令 继重阳韵》	师父今朝烛。尘事不堪齿录。离别富春姑，各自炼烹金玉。听属。听属。了了真如愿足。
元	王逢	《宫中行乐词（六首）》	积翠澄波阔，披香暖殿开。天低烽火树，日动蔓金苔。獭髓匀犹湿，羊车过不回。剩陈列女史，万一汉王来。
元	杨维桢	《盐商行》	人生不愿万户侯，但愿盐利淮西头。人生不愿万金宅，但愿盐商千料舶。大农课盐析秋毫，凡民不敢争锥刀。盐商本是贱家子，独与王家埒富豪。亭丁焦头烧海榷，盐商洗手筹运握。大席一囊三百斤，漕津牛马千蹄角。司纲改法开新河，盐商添力莫谁何。大艘钲鼓顺流下，检制孰敢悬官铊。吁嗟海王不爱宝，夷吾策之成伯道。如何后世严立法，只与盐商成富媪。鲁中绮，蜀中罗，以盐起家数不多。只今谁补货殖传，绮罗往往甲州县。
元	杨维桢	《奉谢僦屋》	玉山长者有高义，乞与山人僦屋金。驷马一时皆上客，青娥三日有遗音。西山涌海当秋后，南斗流江入夜深。更报大茆张外史，兴来须抱小雷琴。
元	姜＊	《浣溪沙 至元十八年三月中＊，太史大夫河东》	山滴岚光水拍堤。草香沙暖净无泥。只疑误入武林溪。两岸桃花烘日出，四围高柳到天垂。一尊心事百年期。视水利，敬谒祠下，少道目前之胜慨。从行者，前岚州知州平晋尹魏章，书吏王中千，中权秉中伯庸，簿尉史彦英。金石萃编补正卷三。
元	关汉卿	《【双调】大德歌 四》	谢家村，赏芳春，疑怪他桃花冷笑人。着谁传芳信，强题诗也断魂。花阴下等待无人问，则听得黄犬吠柴门。
元	王恽	《鹊桥仙》	五穷作祟。百端相滞。破帽一风吹碎。邯郸道上断人行，消铄尽、元龙豪气。商颜绮季。当时不起。误甚汉家经济。书生薄相到还元，要结末。
元	王哲	《上丹霄》	向终南，成遭遇，做风狂。便游历海上嘉祥。闲闲得得，任从词曲作诗章。自然神气共交结，认正心香。真清净，唯清湛，还清彻，处清凉。赤青红白又兼黄。五般彩色，迎来围罩宝珠光。这回应许碧霄上，明耀无。
元	谢应芳	《西江月 秋暮，简友人索酒》	老大无人青眼，凄凉柰尔黄花。秋来杯酌断流霞。兀对江山如画。梦里去寻东老，觉来欲唤西家。山童羞说未能赊。报道点茶来也。
元	沈禧	《千秋岁》	彩霞呈瑞。宿雨开新霁。春色渐看明媚。西池桃并结，南极星流丽。咸赞美，千寻笑指崧乔翠。绮席宏开际。仙吕锵金佩。捧琼，斟绿蚁。共祝南山寿，更与庄椿比。日正永，一株独挺千秋岁。
元	王蒙	《客中感怀》	十年踪迹厌红尘，功业无成白发新。梦里不知身是客，觉来惟有影随身。夕阳衰草梁园暮，细雨闲花楚水春。马足经行今几度，溪山应笑未归人。
元	王冕	《宣和殿画驴图》	海波激撞日月动，琼楼玉宇红云拥。忠良不顾社稷摇，圣明忘却山河重。太平将军倦戍边，春风四海且上元。宣和殿上如市廛，黔驴直到君王前。黔驴之技止于是，君王用意徒为尔。转头朔漠边尘围，骅骝尽羞死。寒冰朔雪徒步趋，当时客梦知何如？二百年后看图画，令人感恻长嗟吁。
宋	释原妙	《偈颂六十七首》	一夏以来，诸人懡左忄右罗，山僧亦懡左忄右罗。懡左忄右罗逢懡左忄右罗，彼此无空过。今朝圣制告圆，不免更说些懡左忄右罗禅，赢得大家俱懡左忄右罗。如何是懡左忄右罗禅，咄，猛火著油煎。
元	宋＊	《虞美人 寄寿周子善二月十一日 武陵城中有丹》	暖风金鼎香。想像人如玉。天南地北两心期。尔汝忘形，如愿定何时。夫君正自章台柳。寿相人希有。吟余时复饮丹砂。何必求仙，远访。
元	马钰	《瑞鹧鸪 过柳渡》	马风宁海遇重阳。西入关来放肆狂。好看梅溪杨柳渡，喜游竹径杏花冈。秦川铺锦宜春睡，渭水横丝系日长。胜景无穷吟不尽，命工图画比仙。
元	王冕	《素梅 五四》	独鹤高飞雪气浓，梅烟清浅月朦胧。一声箫管归何处？人在琼楼玉宇中。
元	长筌子	《洞玄歌》	野堂花老。槛外幽香度。绿影沉沉映窗户。任从他、日转西郊，且闲看、云生南浦。见隐隐遥岭接天青，又石齿分泉，迸珠飞雨。丹丘咫尺，几个人回顾。鼷鼠穿窬岂足数。假直饶、绮陌长游，争似向、烟岚深处。枕万壑云霞乐平生，便不胜红尘，点染缁素。
元	马钰	《满庭芳 赴登州黄?大醮》	松柏岩前，烟霞洞里，清风吹动灵苗。水升火降，大药自然烧。歌舞相陪童稚，利名弃、不让渔樵。忘人我，清贫为乐，怕底是尘嚣。人来求追荐，千言万语，苦苦相邀。便加持斋戒，遥拜云寮。祷告重阳师父，救亡灵、得上青宵。鸾鹤引，孤魂滞魄，相从总逍遥。
元	张雨	《渔父词 漫翁新制画舫湖中，予为名其舫?》	用布帆自李始此物由来不可名。丝纶收去水波平。长抱膝，可怜生。谁共蓑衣卧月。
元	王冕	《宣和殿画水仙鸲鹆图》	玉宇琼楼天窅窅，春融紫禁烟花绕。龙光摇动五色云，忽觉青蒲生野草。河图埋没龙马藏，上林桑谷一夜长。丹穴岂是无凤凰？鸲鹆乃来天子堂。春秋笔削以为异，未必宣和知此意。长白山下风萧萧，吹暗沙尘塞天地。宫中仙子罗衣垂，露倾金盏愁欲悲。绿烟不开花梦冷，此时颜色非曩时。转首桑田变沧海，景物凄凉画图在。江南江北不相知，展卷令人空感慨。
元	侯善渊	《夜行船》	虎天罡吞凤尾。火轮转艮山初起。注鼎炎炎，烹煎神水。交泰地精天髓。炼就纯阳丹贯体。换凡躯以别尘世。鹤驾匆匆，相从仙侣，朝现玉。
元	梁曾	《木兰花慢 西湖送春 词品卷六》	问花花不语，为谁落，为谁开。算春色三分，半随流水，半入尘埃。人生能几欢笑，但相逢、尊酒莫相催。千古幕天席地，一春翠绕珠围。彩云回首暗高台。烟树渺吟怀。弃一醉留春，留春不住，醉里春归。西楼半帘斜日，怪衔春、燕子却飞来。一枕青楼好梦，又教风雨惊回。
元	刘因	《临江仙 送王从事（王原误作二，兹从疆村业》	行色匆匆缘底事，山阳梅信相催。梅花香底有新醅。南州今乐土，得意即衔杯。君见太行凭寄语，云间苍壁崔嵬。平生遮眼厌黄埃。高楼吾有兴，无惜送君来。
元	马钰	《无调名 继重阳韵》	重阳仙，设芋栗。赠我夫妻莫前失。要知命。要知性。从此超凡要入圣。妙玄知。妙玄知。身中子午倒颠时。水乡无漏金丹结，自然云步赴瑶。
元	王冕	《春晚客怀 其一》	春事已过半，客怀何怅然？鸟啼云外树，花落雨余田。沽酒不成醉，解衣徒自怜。五湖烟水远，未得问归船。
元	李俊明	《洞仙歌 中秋》	秋光海底，涌出银盘烂。只怕微云淡河汉。料?娥应笑，醉舞仙人，今夜里、空凭尊前撩乱。寻常三五夜，也有团圆，争柰人心未能满。记当初破镜，飞上天时，双照影，留得人间一半。待仗他、玉斧再修成，问明月明年，共谁同看。
元	姬翼	《洞仙歌》	千魔万难，苦海沉沦惯。枷锁浑身强牵挽。认檐溜、一点浮沤来又去，识不破、空华虚幻。便酩酊朝昏，又谁知在本有真灵，万尘羁绊。梦回酒醒，子细开青眼。闲里光阴着心看。骷髅元不会东西，还戏弄、千古轮回无限。但省后收心便归来，莫只待西山，日沉天晚。
元	王哲	《迷神引》	偶暇追游，无凝碍。独望锦波青岱。回头处、忽见荒林外、一堆儿，骷髅卧，绿莎内。孤惨谁为主，与排赛。空双眸阐，上尘塞。两洒风吹，日晒星光对转业增添，重重载。异乡域，甚方客，何年代。遭遇迷神引，怎生柰。
元	马钰	《战掉丑奴儿 自叹》	念身破旧如茅舍，雨渍风掀。惹火招烟。鼠蛇钻柱脚偏。悉牢坚。遇师变作银霞洞，修整云轩。悬挂珠帘。赏玩光明不夜天。决成仙。
元	马钰	《满庭芳 赠文登小王先生》	身为环堵，重封重锁。无著无漏无破。闲里寻闲，闲中有闲功果。常守常清常静，便独行、独坐独卧。忘人忘我。朴实实心实做，把多疑多惑，多多打过。得得来来得得，得个甚麽。真如如如不动，觉灵明、灵灵则个。真消息，是真直相济，真仙来贺。
元	李齐贤	《巫山一段云 潇湘八景  平沙落雁》	玉塞多缯缴，金河欠稻粱。兄兄弟弟自成行。万里到潇湘。远水澄拖练，平沙白耀霜。波头人散近斜阳。欲下更悠扬。
宋	赵功可	《氐州第一》	杨柳楼深，推梦乍起，前山一片愁雨。嫩绿成云，飞红欲雪，天亦留春不住。借问东风，甚飘泊、天涯何许。可惜风流，三生杜枚，少年张绪。陌上差差携手去。怕行到、歌台旧处。落日啼鹃，断烟荒草，吟不成谁语。听西河、人唱罢，何堪把、江南重赋。敲碎琼壶，又前村、数声钟鼓。
元	邵亨贞	《齐天乐 寄张翔南》	六朝千古台城路，伤心几番兴废。形胜空存，繁华暗老，举目江山还异。风尘万里。柰迁客驱驰，去程迢递。故旧相望，雁边消息缈难寄。春风凤皇台上，转蓬回首处，应叹身世。江总情深，陈琳檄倦，投老竟成归计。斜阳某水。且净洗缁衣，任休行李。只怕东山，兴来还又起。
元	马钰	《满庭芳》	师如子产，我似嘉鱼。儿孙有若校人。放者慈悲，烹者何其不仁。恩雠复当别辨，弃怨亲、参从师真。修大道，免轮回生灭，跳出迷津。便把凡心裂另，常清静自然，结就良因。坎虎离龙嬉戏，无价之珍。瑞去重重笼罩，现胎仙、丈六金身。神光灿，向蓬莱，赏玩长春。
元	马钰	《桃源忆故人 何先生欲游海岛，以竹杖赠之》	道家攀送呈玄趣。膝上自然琴抚。声透九霄妙处。引下青鸾舞。流霞满酌休辞诉。九节灵枝携去。相助亘初行步。直上蓬莱路。
元	侯善渊	《沁园春》	善惠谦柔，济苦怜贫，随方就圆。善治家润国，修身养命，深穷造化，庄列齐肩。抱守玄阳，灵源密固，内阐双关育浩然。通玄路，放眉间妙色，光接云烟。冥冥杳杳无边。运日月精华混物鲜。照洞虚豁朗，凝空灿灿，胎星一点，出化先天。遍应诸方，周盈法界，拍塞无瑕道德全。威神力，显平生手段，夺取仙权。
元	刘敏中	《减字木兰花 有泺源胜概楼旧游》	江山胜概。天与飞楼供眼界。上得楼头。销尽人间万古愁。十年京国。两鬓黄尘归未得。卷地泉声。辜负凭阑带月听。
元	张宪	《秋日古城叶希圣见访》	夫君沧江来，访予清溪曲。清溪窈而深，佳气散天旭。塘蒲泽新雨，秋意冷可掬。鸟鸣万山静，猿下双树绿。朅来晤语清，余响起空谷。坐久神宇闲，斜阳在高木。
宋	释原妙	《示如法禅人》	如如不动法中王，举足无非是道场。不到水穷云尽处，争知觌面是檀郎。
元	王冕	《离别吟》	寒风飒大野，行子行河梁。执手不忍弃，迟迟复遑遑。朋友会面难，慷慨热中肠。人生岂无家？结交在踣傍。今晨强绸缪，明各天一方。相见苦不早，离别徒悲伤。
元	谭处端	《西江月》	学道休於外觅，灵苗出自心田。铁牛耕透见根元。全在殷勤锻炼。认证元初面目，端身勿使邪偏。六钧弓硬拽来圆。箭箭红心有验。
元	丘处机	《沁园春》	智慧男儿，速悟尘劳，勿将性疲。但此身彼物，皆名幼化，多虚少实，不可追随。万种缠绵，千般汩没，荏苒光阴老却伊。争如向，太玄真教法，讨论希夷。乾坤荡荡无依。似一片、闲云出世奇。悟性宗合道，恩山易挫，神舟得岸，苦海难迷。行满功成，仙游羽化，物外何如土底归。无佗事，要升天入地，俱在心为。
元	虞集	《法驾导引 庐山寻真观题》	栏干曲，正面碧崔嵬。岚气着衣成紫雾，墨香横壁长苍苔。柏影扫空台。江海客，欲去更徘徊。雾发云鬟何处在，风泉雪磴几时来。鹤翅九秋。
元	侯善渊	《杨柳枝》	偃息团玩宝窥。目无疵。涤除玄览似婴儿。正容仪。欲问今宵何处也。赴仙期。满船空载月明归。上瑶池。
元	王丹桂	《悟黄梁 本名燕归梁  赠刘九郎》	人间何事最堪悲。迷火院，受驱驰。不曾时霎暂舒眉。算何日，是休期。况他衣饮各相随。空热乱，又奚为。明明生死眼前催。放得下，是便。
元	王丹桂	《临江仙 闻杜鹃戏成》	一片闲心闲不倦，腾腾兀兀忘机。晓来微雨过窗扉。翠霞青嶂里，还听杜鹃啼。句句不如归去朗，我今已应归期。功成自是步云霓。何须施巧辩，苦苦竞相催。
元	张翥	《花心动 剑浦有感》	花信风寒，绮窗深、匆匆禁烟时节。燕子乍来，宿雨才晴，满树海棠如雪。黛眉准拟明朝画，灯花翦、妆奁双叠。负佳约、鹊还误报，燕应羞说。宝镜将圆又缺。从涩尽银簧，怕吹鸣咽。一霎梦魂，也唤相逢，依黯断云残月。古来多少春闺怨，看薄命、无人如妾。软绡帕、凭谁寄将泪血。
元	刘秉忠	《洞仙歌》	仓陈五斗，价重珠斛。陶令家贫苦无畜。倦折腰闾里，弃印归来，门外柳、春至无言自绿。山明水秀，清胜宜茅屋。二顷田园一生足。乐琴书雅意，无个事，卧看北窗松竹。忽清风、吹梦破鸿荒，爱满院秋香，数业。
元	杨维桢	《五湖游》	鸱夷湖上水仙舟，舟中仙人十二楼。桃花春水连天浮，七十二黛吹落天外如青沤。道人谪世三千秋，手把一枝青玉虬。东扶海日红桑椹，海风约在吴王洲。吴王洲前校水战，水犀十万如浮鸥。水声一夜入台沼，麋鹿已无台上游。歌吴歌，舞吴钩，招鸱夷兮狎阳侯。楼船不须到蓬丘，西施郑旦坐两头。道人卧舟吹铁笛，仰看青天天倒流。商老人，橘几奕？东方生，桃几偷？精卫塞海成瓯窭，海荡邙山漂髑髅。胡为不饮成春愁。
元	陆文圭	《唐多令 梅隐庵席上，赠歌者》	花下笑声微。莺喉高又低。怪穿花、粉蝶成围。唯有禅心清似水，相对坐，两忘机。莫道絮沾泥。狂风也解飞。恨残春、九十将归。回首阳台云缥缈，愁薄暮，雨霏霏。
元	张雨	《如梦令》	绿锦峰峦似绣。曲折一渠冰溜。中有养疴人，欹枕北窗清昼。清昼。清昼。胡蝶还知梦否。
元	王冕	《独坐》	独坐高楼暮，凄凉何所闻？乱山流冻雨，荒树接孤云。关陕鸦成阵，幽并马不群。故人消息断，凋弊闵期文。
元	白朴	《【中吕】阳春曲 题情》	轻拈斑管书心事，细折银笺写恨词。可怜不惯害相思，则被你个肯字儿，迤逗我许多时。鬓云懒理松金凤，胭粉慵施减玉容。伤情经岁绣帏空，心绪冗，闷倚翠屏。慵拈粉线闲金缕，懒酌琼浆冷玉壶。才郎一去信音疏，长叹吁，香脸泪如珠。从来好事天生俭，自古瓜儿苦后甜。奶娘催逼紧抱钳，甚是严，越间阻越情忺。笑将红袖遮银烛，不放才郎夜看书。相偎相抱取欢娱，止不过迭应举，及第待何如。百忙里铰甚鞋儿样，寂寞罗帏冷篆香。向前搂定可憎娘，止不过赶嫁妆，误了又何妨。
元	袁易	《浣溪沙》	鞭罢泥牛无好春。草青空入梦中频。从今更有二分尘。我自醉眠那问客，身犹如寄更谁亲。百年同是可怜人。
元	马钰	《满庭芳 继重阳韵  藏头 拆起方字》	感重阳，然下访，是得悟黄染。精麦髓，弟子谨供当。上田田难种，恳告、神怎飞?仙道，初心善，无刺亦无莨。而无死寿，珠能语，句句难忘。怀真实实，肯换?璋。内金花自绽，知得、别是清香。常谨，谈妙用，不久性芬芳。
元	马钰	《清心镜 道友问予甚家门户》	道友询，甚门户。答之清净，别无作做。皆笑道、此是顽空，执把在甚处。要执把，说与汝。意马心猿，常擒稳住。得自然、地涌醴泉，更天。
元	舒逊	《满江红 小庄有感》	岁晚江空，更风雪、连朝情恶。门紧闭、清寒，重重帘幕。老屋数椽聊掩庇，山田几亩多硗确。叹前村、乔木碧参天，今凋落。三杯酒，还堪乐。一局棋，尤难着。任功名盖世，到头都错。世事宛如春梦短，人情恰似秋云薄。对青灯、感慨几兴亡，今犹昨。
元	元好问	《满庭芳》	偃屈霜青，层烟碧，古人间。山光林色，常伴住人闲。元有仙风道骨。心趁、玉笋朝班。归来赋，不因五斗，谈笑挂衣冠。九难。谁不羡，商山橘弈，渭水渔竿。引相君玉子，助发幽欢。寿觞多少，南溟共北海波澜。君知否，庙堂有意，相与寒岩。
元	曹伯启	《清平乐 寄徐都司》	昨朝诺。世事真难托。旅舍淙淙冬雨恶。怎地觥筹交错。东篱尚有花丛。他时不避悭风。传语徐卿二子，佳怀足慰衰翁。
元	许有壬	《石州慢 送牛农师赴石州学正》	少日襟期，不信儒冠，能把身误。长歌拂袖南来，眼底云霄平步。黄金散尽，三年流落京华，区区又上并州路。官冷坐无毡，任斋盐朝暮。今古。男儿万里封侯，休叹云萍羁旅。我亦苍黄，明日携书北去。居庸关下，萧萧风振驼铃，酒醒梦觉君何处。画出断肠时，满斜阳烟树。
元	魏初	《木兰花慢 宋汉臣墨梅并序嘉议宋公于予?》	尊酒留连者累日，过后讣音至长安，予不胜惊悼。今年以事来都，其弟义甫秘监会予于东溪，出示嘉议墨梅横幅，因作长短句一章，兼致区区追挽爱笔端造化，春不尽、思无边。看诗意精神，不求颜色，物外神仙。回头水南水北，觉冰姿玉骨却凄然。一片肝肠铁石，三年雪月情缘。洛阳尊俎记留连。慷慨正华年。恨鞍马匆匆，长亭老树，芳草离筵。西风雁来何处，忽传将、幽恨到重泉。昨日东溪再过，不堪尘满冰弦。
元	王逢	《简任伯温检校（二首）》	旌旗交影凤池边，退食微闻午漏传。犹比至元无事日，印文铜绿长苔钱。
元	刘敏中	《玉楼春 大德癸卯，子温佥宪济南，余奉使宜》	寻常聚散频惊岁。只许相思劳寤寐。心如胶漆定前缘，迹似燕鸿真拙计。弃瓢林下应无累。立马花边还可会。天开酒禁已多时，却甚不来同一。
元	马钰	《巫山一段云》	黄鹤松间睡，青鸾涧畔栖。白牛困卧紫灵芝。丹凤宿瑶池。唯有灵童放耍。来往恣情游冶。通天彻地月明中。显现至真功。
元	白朴	《清平乐 咏水仙花》	玉肌消瘦。彻骨熏香透。不是银台金盏酒。愁杀天寒翠袖。遗珠怅望江皋。饮浆梦到蓝桥。露下风清月惨，相思魂断谁招。
元	王逢	《舟过吴门感怀（二首）》	跃马横戈东楚陲，据吴连越万熊貔。风云首护平淮表，日月中昏镇海旗。玉帐歌残壶尽缺，天门梦觉翮双垂。南州孺子为民在，愧忝黄琼太尉知。
元	元好问	《江城子 刘济川来别，同宿康庵，梦与予过田》	来鸿去燕十年间。镜中看。各衰颜。恰待蒙泉，东畔买青山。梦里邻村新酿熟，携竹杖，款柴关。人生谁得老来闲。记清欢。见君难。长路悠悠，回首暮云还。断岭不遮南望眼，时为我，一凭阑。
元	白朴	《【仙吕】醉中天 佳人脸上黑痣》	疑是杨妃在，怎脱马嵬灾？曾与明皇捧砚来，美脸风流杀。叵奈挥毫李白，觑着娇态，洒松烟点破桃腮。
元	倪瓒	《鹧鸪天》	笠泽沿回十五年。亲知情义日堪怜。偷见三顾吾何有，俗士群讥自省愆。聊复尔，岂其然。田翁轻慢牧童颠。乃知造物深相与，急使江湖棹去。
元	杨维桢	《蹋踘歌赠刘叔芳》	蹋踘复蹋踘，佳人当好春。金刀剪芙蓉，纫作满月轮。落花游丝白日长，年年它宅媚流光。绮襦珠络锦绣裆，草相漫地绿色凉。揭门缚彩观如堵，恰呼三三唤五五。低过不坠蹴忽高，蛱蝶窥飞燕回舞。步矫且捷如凌波，轻尘不上红锦靴，扬眉吐笑颊微涡。江南年少黄家多，刘娘刘娘奈尔何。只在当年旧城住，门前一株海棠树。
元	王冕	《悼止斋王先生 其一》	休致归来与世违，平生所有未全施。胸中经纬天人识，舌底风雷宰相知。论道端然见周召，得时元不下皋夔。南金东箭谁堪拟？绿水青山尽可悲。
元	张翥	《风入松 清明日湖上即事》	寻春春在凤城东。罗帕玉花骢。美人半垂鞭袖，游尘远、目断云空。浅碧湖波雪涨，淡黄官柳烟蒙。相如多病赋难工。宿酒更频中。归来自按新声谱，凭谁解、唱与东风。一夜小窗疏雨，杏花明日应红。
元	马钰	《南柯子 予戒酒肉茶果久矣，特蒙公见惠梨枣》	悟彻梨和枣，宁贪酒与茶。我今云水作生涯。奉劝依予，早早早离家。我得醉醒趣，君当生死趋。同予物外炼丹砂。九转功成，步步步烟霞。
元	杨维桢	《木斋诗》	七日混沌离，穿凿争七窍。硕果一失仁，百体俱弗肖。巧诈日横生，售朴至深溺。圣人忧世心，世变若愿燎。安得至木资？与世作津桥。学斋取木名，众巧不同调。回愚与参鲁，入室得道要。岂是灰槁人，灭心比灭爝。君看记须鸡，人方诋不鹞。
元	尹志平	《月上海棠 示众》	先师归去功无量。日赴千坛显圣象。化身千百，暗中度人来往。休轻谤。恐灾祸临头怎向。一时开化通无上。广集门生普供养。但持斋戒，志心各怀归仰。虚空里，管有神明赐赏。
元	俞俊	《次韵俞仲桓见寄》	白发和愁取次生，关河千里故乡情。自从秋雁南征后，日日淮边问客程。
元	马钰	《挂金索》	三更里，明月正把乾坤照。吓得邪魔，千里不见了。退尽阴兵，不用刀圭妙。海底龟蛇，自然相盘绕。
元	倪瓒	《闻竹枝歌因效其声二首》	江流不住楚山青，船到浔阳几日程。不忍寄将双泪去，门前潮落又潮生。
元	马钰	《满庭芳 赠＊公》	蓬头垢面，秘奥埋名。颐神养气忘形。并没纤尘挂染，意静心明。逍遥自然快乐，握玄机、修进长生。清闲处，管胜如火院，苦海冤坑。卧月眠云弄斗，调龙虎，婴娇女姹堪凭。斡运飞金走玉，杳杳冥冥。灵光一点来往，现元初、妙相身轻。乘鸾凤，指蓬瀛路上前行。
元	韩奕	《海云南轩》	岩内古禅居，云霞百顷余。频过如住近，久客似来初。露竹晴檐冷，松风夜阁虚。愿陪宾主后，终老读残书。
元	山主	《临江仙》	日暮残霞哀雾起，溪边阵阵悲风。限临选甚父娘兄。青松梢下，一例掩无穷。荆棘三皇坟上长，垂杨露滴花丛。折碑墓塌水流冲。一场潇洒，
元	凌云翰	《苏武慢》	智不如愚，辩何如讷，大巧又何如拙。螳黠蝉痴，鹤长凫短，总是一番消歇。逝者如斯，挠之不浊，止水本来明澈。君试看、云散天开，现出自家秋月。谁种得、白云黄芽，交梨火枣，不怕北风吹裂。头上簪花，手中拍板，稽首金银宫阙。见说麻姑，高骑鹤背，载酒过门相谒。便呼童、拗折松枝，扫取一庭残雪。
元	马钰	《十报恩 文登县黄?醮，赠道众》	昆仑三髻马风歌。得遇修仙厌事多。我处无为酬本愿，人求追荐苦相魔。加持助醮居环堵，救拔亡灵上大罗。滞魄孤魂诚有幸，一齐超度喜无。
元	王哲	《西江月》	堪叹日时更改。频频拂拭灵台。明光一点绝尘埃。莹彻即分内外。占得逍遥自在。笛声散尽寒梅。西江月里桂花开。香引清风一会。
元	王丹桂	《瑶台第一层 崔大师生辰》	岁运推迁。时正遇，十月小春天。老人生灿，玉绳低纵，云汉高悬。晓来佳气聚，庆谪仙、初驻云骈。应良缘，渐重敷素艳，复阐金莲。飘然。尘情一荡，志归清静禀根原。鼎鉴烹炼，河车搬运，丹满三田。洞房辉焕处，会虎龙、婴姹团圆。表长年。傲龟龄鹤算，永劫绵绵。
元	丘处机	《沁园春 九日虢县传宅作朝真醮》	晔晔重阳，秀气飘飘，廓周大千。正故庵交会，宾朋浩浩，青霄依约，鸿雁翩翩。是处登高，衔杯逸兴，放旷犹如陆地仙。朝真会，赞金风淡荡，玉露新鲜。黄花嫩蕊堪怜。散袅袅、清香满坐传。使众人得味，皆明至道，群莺无语，独王秋天。艳杏妖桃，繁华春景、莫与迎霜敢坚。乘佳趣，对芳丛烂饮，一醉千年。
元	张之翰	《沁园春 鹤答和，寄可与郎中》	昔自九，慕翁而来，何期岁年。记初为翁客，献千百寿，后为翁友，得两三篇。夜夜飞鸣，朝朝起舞，不是赏音谁见怜。追随久，尽人多怨者，我独欣然。翁今犹未高迁。便离却交游载月船。想西岩梦我，大纲坡老，绣江畜我，小样逋仙。二老风流，他时相约，须到西湖烟水边。孤山路，看云间来迓，秋影翩翩。
元	于立	《次韵》	落日清江好放船，西风满棹未须牵。鲸鲵已静波澄海，鸿雁初来水接天。过眼风光如隔梦，近人风月也堪怜。归来尚有黄花在，暂醉佳人锦瑟前。
元	谭处端	《瑞鹧鸪》	莫言容易做修持。损损存存恐碍违。两饭虑频侵道友，一钱外恐损希夷。众中戒口忘矜俊，独坐防心断骋驰。十二时中常返照，犹疑暗察有无。
元	陈基	《游狼山寺（三首）》	鲸波渺渺四无涯，阊阖天低手可排。一塔倚空凌浩劫，两潮争港撼层崖。半晴半雨龙归海，冲暖冲寒雁度淮。安得乞身依佛日，遍寻灵迹访齐谐。
元	杨维桢	《别鹄操》	雄鹄于于，雌鹄舒舒。两鹄比翼，其巢同株。五见树叶荣而枯，嗟尔比翼而不生雏。比翼将乖，雌雄羁孤。中夜雌啸，雄将曷如。宁为不雏，死作两孤，不愿八九子为秦乌。
元	刘秉忠	《临江仙》	满路红尘飞不去，春风弄我华颠。故园桃李酒尊前。赏心逢美景，此事古难全。若智若痴人总笑，夕阳空袅吟鞭。马头山色翠相连。不知山下客，何日是归年。
元	王恽	《点绛唇 探花》	春雨添花，绕阑来看花开否。海棠红瘦。绿叶花如豆。梨雪生香，近在清明候。花为友。莫轻孤负。预问邻家酒。
元	王冕	《次韵答王敬助 其六》	乡邻同社酒，亦足叙幽情。著作轻庄子，悲哀笑贾生。荒林孤鸟没，远浦夕阳明。休问东陵后，裁瓜即邵平。
元	王哲	《得道阳》	五月炎蒸阳气嘉。正堪端坐问南华。这个不能夸肝木，那人偏爱放心花。烦恼俱无远叹嗟。日当旧竿不教斜。玉兔过来添白雪，金乌显处吐黄。
元	宋＊	《菩萨蛮 送远西宪孙掾还司，延佑己未乐亭县》	紫髯如戟霜台掾。风生彩笔来行县，邂逅海天涯。盍簪能几时。柳梢春尚冷。无物堪持赠。为谢幕中莲。殷勤寄短篇。
元	王哲	《泌园春》	王哲惟名，自称知明，端正不羁。更复呼佳号重阳子，做真清真净，相从相随。每锐仙经，长烧心炷，水火功夫依次为。堪归一处，然雅致，有得无遗。偏宜用坎迎离。聚珍宝成丹转最奇。结玉花琼蕊，光莹透顶，碧虚空外，捧出灵芝。定作云朋，决成霞友，自在逍遥诗与词。盈盈处，引青鸾彩凤，谨礼吾师。
元	张翥	《水龙吟 傅渊道宅上赏紫牡丹》	紫云何处飞来，仙家别有藏春洞。刻缯纹皱，镂檀色腻，薰脐香重。谷雨初晴，榆烟新换，楝风微动。是花姑养就，韩仙染出，还分与，人间种。好与密笼绣幄，护玉环、三生妖梦。只愁今夜，绿丛月老，珠房露冻。便唤秋娘，重浇卯酒，缓歌低送。倩红鸾与约，韵华且住，作尊前供。
元	王冕	《松风阁次韵》	金鸡峰下松风阁，记得前年五月登。得兴不辞行曲折，乘凉直上最高层。石林过雨水争出，溪谷转风云乱腾。休问当时有王谢，风流何似竹间僧？
元	吴镇	《渔父》	点点青山照水光。飞飞寒雁背人忙。冲小浦，转横塘。芦花两岸一朝。
元	马钰	《蓬莱阁 和重阳韵》	清清漠。漂漂运转蓬莱阁。蓬莱阁。盈盈个内，即非凡廓。炎炎火炼超升药。时时虎啸龙吟恶。龙吟恶。真真惊起，永无沈落。
元	周权	《百字谣 海棠》	轻阴滞雨，正社燕新来，东风院落。十万红妆梳洗罢，翠袖春寒犹薄。富贵天姿，风流睡足，酒晕潮红玉。个般艳丽，怎教不贮金屋。遥想宫锦城中，向碧鸡坊里，笙歌围簇。万炬烧春花底宴，眩转红光相烁。对此然，向人如有诉，不禁清独。浩歌此曲，为渠倾倒尊。
元	李道纯	《满江红 赠孙居士》	这点虚灵，自古来、无亏无缺。更烁烁圆圆，澄澄彻彻。照破洪蒙前底事，分开蟾窟中间穴。向庵中、养个白虾蟆，皎如雪。那些儿，无可说。利如金，团似月。运化化生生，了无休歇。山水蒙时天癸降，地雷复处玄霜结。驾青鸾、直谒广寒宫，超生灭。
元	李真人	《菩萨蛮》	还丹水火将何作。须知两位相交错。火在水中求。水从火里流。水流遭火克。为有中男力。水被火凌持。相携一室归。
元	姬翼	《巫山一段云》	法雨神山秀，灵风瑞草香。洞天无处不清凉。日月景遐长。玉佩金铛摇曳。飞步太虚游戏。五云深处饮琼浆。沉醉太平乡。
元	山主	《临江仙》	实际本来无一事，虚生遍计情荒。红炉火内降严霜。翳除花谢，一念契真常。迷者争知生死路，驱驱日夜忙忙。道人不是好宫商。为嗟浮世，
宋	释原妙	《达磨祖师赞》	开旗展阵入梁邦，未睹天颜早已降。纵有神通难转款，翩翩一苇渡长江。未离西乾，恶声已布。面壁九年，一场败露骨。咦，不知赚却多少儿孙，直至如今钉椿摇橹。
元	王冕	《答客问》	人间尘土苦嚣烦，林下风生六月寒。夜半酒醒方脱屐，日高眠起不簪冠。笑看游蚁巡危磴，静听闲花落古坛。老我自无轩冕意，寻常岂是傲时官？
元	丁鹤年	《自咏十律》	金银宫阙五云乡，曾见群仙奉玉皇。济济夔龙兴礼乐，桓桓方虎靖封疆。自沦碣石沧溟底，谁索玄珠赤水旁。独有遗民负悲愤，草间忍死待宣光。
元	王哲	《小重山》	世上人人做有为。荣华并富贵，能为。锦衣肉饭斗多为。饶君会，一品又奚为。王哲不施为。麻衫兼纸袄，自堪为。随缘粝食日常为。唯长久，真外认无为。
元	王冕	《感怀 其五》	槲衣山中人，短发披襟领。寸心雄万夫，片语重九鼎。不作好颜色，遂与世俗迥。始旦旭日明，默默有深省。上愧饭牛戚，下怀扪虱猛。乞慷复乞慷，照镜可怜影。
元	元好问	《黄鹂绕碧树 秋景》	鸳瓦霜轻，翠帘风细，高门瑞气非烟。积庆源深，有长庚应梦，乔岳生贤。妙龄秀发，谢庭兰玉争妍。名动缙绅，况文章政术，俱是家传。别有神功厚德，向东州治狱，平反玉函。高第仙风道骨，锡与长年。最好素秋时节，有画堂高启宾筵。何妨纵乐，笙歌捧觥船。
元	顾瑛	《舟中作》	自爱玉山书画船，西风百丈大江牵。出门已是三十日，到家恰过重九天。青山白水与君赏，翠竹碧梧惟我怜。近闻海上鲸波净，烂醉草堂松菊前。
元	王哲	《无梦令 赠丹阳》	坐卧住行有别。自是逍遥做彻。大道本来真，蓦地哂中欢悦。无说。无说。勘破春花秋月。
元	洪希文	《洞仙歌 早梅》	野亭驿路，尽是寻幽客。水曲山隈浩无极。见松荒菊老，岁晏江空，摇落尽、几点南枝消息。天寒云淡，月弄黄昏色。绰约真仙藐姑射。占得百花头上，积雪层冰，捱不去，只恁地皑皑白。问广平心事竟何如，纵铁石肝肠，也难赋得。
元	邦哲	《【双调】寿阳曲 思旧》	初相见，意思浓，两下爱衾枕和同。销金帐春色溶溶，云雨期真叠叠重重。谁知道，天不容，两三年间抛鸾拆凤。苦多情朝思夜梦，害相思沉沉病重。尔在东，我在西，阳台梦隔断山溪。孤雁唳夜半月凄凄，再相逢此生莫期。
元	朱唏颜	《汉宫春 赋吕子敬梅齐月》	梅与月兮，问雪香秋影，几度黄昏。相逢惊诧，尽京洛缁尘。空山耿耿，镇无言、色笑相亲。应顿悟、风前笛里，三生石上精魂。一自心盟重订，便神交契合，随寓吾真。萧然水边林下，，炯清辉、冠玉风神。应酷似，家传清白，正献前身。
金	元好问	《雪香亭杂咏》	落日青山一片愁，大河东注不还流。若为长得熙春在，时上高层望宋州。
元	杨维桢	《绿阴亭诗》	公子迈流俗，淡然薄世荣。华亭入幽邃，水日有馀清。高梧罗前庭，修竹被两楹。重阴秘清昼，好鸟时一鸣。佳辰展芳燕，良会欣合并。清歌发绮席，鼓瑟更吹笙。群公尽词客，列坐故尘缨。言笑遂真性，觞咏畅幽情。清阴与日转，不知日东生。
元	尹志平	《凤栖梧》	一点灵明当内究。散尽群魔，赶退西山兽。万树琼花如锦绣。长春永占无根朽。四海云朋来往凑。上下冲和，渐觉阳生六。一道灵光通宵透。
元	白朴	《清平乐 题阙》	箜篌朱字。梦觉参差是。不种仙家白玉子。着甚消好事。桃花门外重重。一言半语相通。萦损题诗崔护，几回南陌春风。
元	杨维桢	《览古四十二首  其三十二》	尝疑王孝子，素履朴且庄。门生服县役，径行想不扬。孝子躬馌具，罄折在道旁。门生役已脱，诡道由此行。
元	元好问	《江城子 钓坛见岩光传》	醉来长袖舞鸡鸣。短歌行。壮心惊。西北神州，依旧一新亭。三十六峰长剑在，星斗气，郁峥嵘。古来豪侠数幽并。鬓星星。竟何成。他日封侯，编简为谁青。一掬钓鱼坛上泪，风浩浩，雨冥冥。
元	王哲	《解佩令》	庵中住坐。尘劳越大。贪米面、看待经过。赶杖按刀，磁碗五，瓦盆个。匙杓甑没堆垛。扫田恻釜，点灯遏火。入门关、出门安锁。本要清闲，被许多、日常殃我。难为驾、五色云朵。
元	谢应芳	《吴下咏怀（八首）》	伐木烧官炭，中林霹雳飞。穷猿无可择，飞鹊更何依。野雨生稊稗，山风长蕨薇。儿曹能采拾，犹足慰年饥。
元	王丹桂	《齐天乐 赠蔡德厚》	用千方万便，惟把修行，一一开露。至道幽深，玄机杳邈，须仗十分勤苦。韶华迅速。念宝运昌期，忍教虚度。此段因缘，等闲失了再难遇。听予重重付属。向旧来境上，挑剔勿令差互。性烛昭彰，心花灿烂，无限清香敷布。如斯作做。自然感高真，暗垂加护。行满功圆，步入丹霄路。
元	萨都剌	《满江红》	六代繁华，春去也，更无消息。空怅望、山川形胜，已非畴昔。王谢堂前双燕子，乌衣巷口曾相识。听夜深、寂寞打孤城，春潮急。思往事，愁如织。怀故国，空陈迹。但荒烟衰草，乱鸦斜日。玉树歌残秋露冷，胭脂井坏寒螀泣。到如今，只有蒋山青，秦淮碧！
元	丘处机	《玩丹砂 土＊避暑》	仙院深沉古柏青。森森寒影拂苔轻。萧条终日爽人情。洞冷不知门外暑，心闲唯觉腹中清。绕身浑似积冰凌。
元	谭处端	《南乡子 原误作行香子 见金莲正宗仙源像传》	交泰一声雷。迸出灵光万道辉。尤遇迅雷重脱壳，幽微。射出金光透顶飞。一性赴瑶池，得与丹阳相从随。显现长真真妙理，无为。出涌阳神葬事，遂书此词而逝。
元	王冕	《舟中杂纪 其九》	野水连天碧，秋花夹路黄。顺风船过疾，落日鸟飞忙。感物独惆怅，逢时喜老苍。文章随气运，不必论班扬。
元	梵琦	《渔家傲》	听说西方无量乐。风林水鸟声交作。法句时时相警觉。贪嗔薄。能教有学成无学。不染六尘离五浊。如蝉蛇去无明壳。肯受涅生死缚。空捞摸。语言文字皆糟粕。
元	邵亨贞	《满江红 己酉九日，雨中家居，忆夏士安、颐》	弘昆季六人，皆常年同萸菊者，一载之间，俱罹患，各天一方，信笔纪怀风雨重阳，凭谁问、故人消息。记当日、承平节序，佩环宾席。处处相逢开口笑，年年不负登山屐。是几番、扶醉插黄花，乌巾侧。诗酒会，成陈迹。山水趣，今谁识。柰无情世故，转头今昔。冰雪关河劳梦寐，芝阑玉树荆棘。对西风、愁杀白头人，长相忆。
元	陈栎	《满庭芳 寿判县梧山先生（七字原缺，据?》	生初度，敢尾贺宾，以祝千岁之寿。窃以为梧桐月向怀中照，此康节翁，极言天下之清致也。必闻世之贤邕能锺此清。必铢视轩冕，超然于荣名利达之表者，始能对越此清。必福寿康宁百禄俱全者，始能领略此清。三者先生奄有之，盖人间世千万人而一见者欤。谨以意倚满庭芳调而歌之，伏偻指中秋，齐头十日，后庚玉兔初弦。当年此际，天地恰生贤。自旦至望，清咏永、翻胜规圆。高挂在，碧梧山上，清绝绿生烟。怀中梧月照，天知心事，铢视貂蝉。采衣无价宝，乐自无边。此去古稀近也，长生?、世世相传。慈萱侧，金杯满泛，梧月吸年年。
元	郭翼	《行路难（七首）》	君不见流水泯泯去不还，日月搅搅曾无闲。人生长苦死催促，富贵早来开我颜。饮酒饮不多，直爱美人扬美歌。即今受乐亦已晚，过眼百年能几何。
元	元好问	《清平乐 罢镇平归西山草堂》	垂杨小渡。处处归鞍驻。八十田翁良愧汝。把酒千言万语。细侯竹马相从。笑渠奔走儿童。十里村箫社鼓，依然傀儡棚中。
元	周棐	《西津夜泊》	孤帆夜落石桥西，桥外青山入会稽。卧听海潮吹地转，起看江月向人低。一春衰谢怜皮骨，万国艰虞厌鼓鼙。何处客船歌《水调》，令人归思益凄迷。
元	马钰	《折丹桂 继重阳韵 重阳教化集卷之一》	父师不住威言引。弟子忻然忍。寻思世事悉皆空，不灰心，且自尽。悟来八脉闲调诊。虎啸龙吟准。修完性命敢迟迟，念前程，生死紧。
元	王瞒	《如梦令 乍晴见月》	檐际犹余残溜。檐外淡云月逗。风雨漫经旬，依旧娥眉皱。晴否。晴否。早是落花时候。
元	杨维桢	《盼盼》	冢上白杨今十年，楼头燕子尚留连。铜台多少丁宁恨，谁向西陵望墓田？
元	周权	《贺新郎 庆寿》	凉浸瑶空月，正寿里、光彩遥烛，少微躔次。鹤发仙翁还笑道，恰则揆予初度。好文物、衣冠翘楚。雪跨冰悬神炯炯，尽襟怀、清酒金茎露。真好个，神仙侣。欢呼竹外开尊处，正凤烹麟，环列珠歌翠舞。烛影酒光相眩转，谭笑风生玉尘。戏膝下、彩衣容与。只恐未闲经济手，更十年、又起蟠溪吕。颉霞佩，看高举。
元	周砥	《款歌》	傍水芙蓉未著霜，看花酌酒坐渔庄。花边折得芭蕉叶，醉写新词一两行。
元	张翥	《江神子 枕顶》	合欢花样满池娇。用心描。数针挑。面面芙蕖，闲叶映兰苕。刺到鸳鸯双比翼，应想像，为魂销。巧盘金缕缀倡条。隐红绡。翠妖饶。白玉函边，几度坠鸾翘。汗粉啼红容易，须爱惜，可怜宵。
元	邵亨贞	《鹊桥仙 拟稼轩  中原怀古》	残阳陇树，寒烟塞草，戏马台前秋老。黄河日日水东流，断送却、英雄多少。西秦笳鼓，东山寄傲。万事付之一。闲来系马读残碑，又目断。
元	吴讷	《李将军歌》	太仓积粟皆红腐，群猫昼眠鼠变虎。前锋不见李将军，何人为发千钧弩。去年我从昱岭来，匹马驰突三关开。北平未入卫青幕，郭隗独上燕昭台。近闻西府罗俊彦，人人自谓能酣战。谁似当年背水军，赤帜才临赵城变。英雄报国如等闲，马革裹尸铜柱间。明朝按剑收中山，谤书慎勿回天颜。
元	袁易	《八声甘州 仆与汤师言、金桂轩、张叔夏、唐》	里之外，仆又驱驰南北。九月望后，夜泊吴江长桥，有怀诸友，在吴下时，得相周旋，今各一方，意绪恻怆，为赋八声甘州一阕，以写倦倦之意。叔夏高分辨酒边喜歌自制乐府，故未章及之，以资他日一笑云正丹枫乱叶舞诗情，惊鸿起汀洲。对苍茫独立，江山如此，羁思悠悠。尚忆幽坊小槛，笑语月侵楼。谁遣楼心月，来照行舟。波影云如镜，向沧浪唤酒，空阔呼鸥。纵并刀堪剪，还解剪离愁。待归来、轻讴浅醉，想旧时、张绪转风流。却说与、虹桥今夕，一片清秋。
元	侯善渊	《诉衷情》	逍遥无系乐清闲。信步且随缘。人来问归何处，遥指曲江边。杨柳岸，半笼烟。乍晴天。潇潇清夜，悄悄无人，月满空船。
元	郭翼	《行路难（七首）》	赠君葡萄之芳醇，琼瑰玉佩之锵鸣，昆吾鹿卢之宝剑，空。桑龙门之瑟琴。红颜晖晖不长盛，流光欺人忽西沉。愿君和乐兮欣欣，听我再歌行路吟。不见陆机华亭上，寥寥鹤唳讵可闻。朝愁不能驱，暮愁不可处。中区何狭隘，乘云汗漫瑶之圃。爰从王母访井公，复约元君谒东父。灵桃花开银露台，玉文枣熟青琳宇。我愿于焉此中息，锡以遐年永终古。
元	杨维桢	《夜坐》	雨过虚亭生夜凉，朦胧素月照芳塘。萤穿湿竹流星暗，鱼动轻荷坠露香。起舞刘琨肝胆在，惊秋潘岳鬓毛苍。候虫先报砧声近，不待莼鲈忆故乡。
元	王冕	《有感》	江南有古客，布衣狂而愚。区区许何为？窃比莘野夫。养素体良贵，顺适无觊觎。宵旰觌黎民，戢戢愁釜鱼。去古岁已迈，视今时已虚。岂无圣贤心？坐看尔辈痛。方来上下交，一以利所趋。开心论道义，众口寻胡卢。断断君子行，荡荡成疏迂。尚志何栖栖，忍为尘土污？箪瓢陋巷中，其乐颇自如。不虑贫贱苦，且喜父母俱。寒至十月交，雨雪已载涂。念彼远戍卒，羡此山泽癯。虽无五鼎味，那有三族诛？吁嗟路旁人，何如赋归欤？
元	张雨	《满江红 玉簪次班彦功韵》	玉导纤长，顿化作、云英香荚。风弄影、录鬟撩乱，搔头斜插。璞小还思钗燕并，丛幽略比蕉心狭。看柔须、点缀半开时，微烘蜡。冰箸瘦，琼枝滑。芳径底，谁偷掐。怕夜凉消得，锦围红匝。鹅管不禁仙露重，蜜脾剩借清香发。待使君、绝妙好词成，须弹压。
元	王哲	《满庭芳 京净辛吉甫见枰棋者，遂书此》	斗枰棋，心万转，情注意完。神搜思，彼此巧生奸。道铺机关，争如会、自己双关。留住，人这著，默断破痴顽。颜。好看前。敲打闹，里清闲。从庚、虎哮吼，在高山。道分明不识，白黑、知守交颁。前胜，中仙桂，谁与我跻攀。
元	王冕	《山中杂兴 十二》	眺望春光远，登临夕照微。野云平细垒，山鸟怪儒衣。触处无高下，何劳论是非？寄言彭泽宰，出仕不如归。
元	王冕	《题墨梅图》	朔风吹寒冰作垒，梅花枝上春如海。清香散作天下春，草木无名藉光彩。长林大谷月色新，枝南枝北清无尘。广平心事谁与论？徒以铁石磨乾坤。岁晚燕山云渺渺，居庸古北无人到。白草黄沙羊马群，琼楼玉殿烟花绕。凡桃俗李争芬芳，只有老梅心自常。贞姿灿灿眩冰玉，正色凛凛欺风霜。转身西泠隔烟雾，欲问逋仙杳无所。夜深湖上酒船归，长啸一声双鹤舞。
元	完颜＊	《生查子 软金杯 以上二首见归潜志卷一》	风流紫府郎，痛饮乌纱岸。柔软九回肠，冷怯玻璃碗。纤纤白玉葱，分破黄金弹。借得洞庭春，飞上桃花面。
元	杨维桢	《苏台竹枝词  一十首》	翡翠双飞不待呼，鸳鸯并宿几曾孤。生憎宝带桥头水，半入吴江半入湖。
元	高道宽	《浪淘沙》	稽首众神仙。勘破乾坤。九真息出运江烟。箭射红心师资准，赢得周天。方外采汞铅。丹药双全。一般消息两般玄。拈起二阴砂鼎，打罢圆。
元	刘昂	《上平西 泰和南征作 归潜志卷一》	趸锋摇，螳臂振，旧盟寒。恃洞庭、彭蠡狂澜。天兵小试，百蹄一饮楚江干。捷书飞上九重天。春满长安。舜山川，周礼乐，唐日月，汉衣冠。洗五州、妖气关山。已平全蜀，风行何用一泥丸。有人传喜，日边路、都护先还。词品卷五，误作元将纥石烈子仁词。
宋	释原妙	《偈颂六十七首》	天关久锁不开容，日夜滂沱鼓黑风。愤性一槌俱击碎，顶门迸出一轮红。
元	王恽	《木兰花慢 和国范郎中见赠严韵》	卧孤松云壑，爱青贯，四时心。自绝涧幽蟠，苍烟高拥，气压千林。冰霜几年凌傲，甚九天、一日露恩深。白壁无双国士，朱弦三叹遗音。春风草木变萧森。又复见雄襟。想直犯龙颜，片言曾霁，万里重阴。相逢莫惊白首，更明时、几世似于今。只恐南阳垅底，空怀梁父长吟。
元	王冕	《四牧图戴嵩画》	牧儿小职奚以为，力耕得暇则放之。浴流食青随所宜，岂同人牧潜危机？重爵厚禄那自欺，坐看败肉加鞭笞。何如牧儿心坦夷？出入自在无羁縻。高林雨晴白日迟，平原春暖芳草肥。牧儿乐事从可知，钓鱼吹笛怡怡而。牛犊茁壮长厥肥，老我亦有丰年期。披图载颂四牧诗，龚黄召杜今是谁？
元	马钰	《满庭芳 复用前韵》	吊孝之人，送终之辈，当思兔死孤悲。青春渐老，休要恋花枝。好把精神收拾，超彼岸、出水腾泥。皈正觉，自心有病，物外去寻医。良医无药饵，劈昏凿暗，便是明师。要心无染著，熟境迁移。神净虎龙交媾，任红日、东出还西。无忧恼，长安路上，行道不迟迟。
元	王吉昌	《转调木兰花》	气融和，风韵切。龙蟠虎，戊庭交结。温存寸体萦春雪。神光月样，九天辉彻。照破迷云摩阵灭。三台六腑，八关冰洁。纯阳体证无为诀。优游法界，道情清绝。
元	刘敏中	《清平乐 次前韵》	东皋晚望。尽了溪山状。一似龙湫浮雁荡。人在营丘画上。中间小小吾庵。君来共此奇探。啼鸟一声飞去，落花点破层岚。
元	刘敏中	《满江红 病中呈诸友》	昼景清和，南风扇、葛衣未试。知又是、梅黄时候，麦秋天气。宝鸭旋薰香篆小，绿阴生寂重门闭。有画梁双燕伴人愁，知人意。萤窗苦，貂蝉贵。穷与达，心如醉。个月来多病，不禁憔悴。讳疲怎谩衣带缓，怯眠却把窗儿倚。问阿谁、心绪正如今，还如此。
元	马钰	《满庭芳 赠赵先生母蓬瀛散人》	京兆城中，章台街里，有个豪富杨姑。道庵创置，与子不尘居。燕处逍遥快乐，戴云包、酷好清虚。阴德积，怜贫爱老，设狱祭魂孤。环墙修十座，衣餐独赡，三处安厨。寿长年，出自道力相扶。腊月下旬有二，与真人、降诞无殊。功行累，将来定是，跨鹤赴仙都。
元	杨维桢	《自君之出矣（二首）》	自君之出矣，草青复草黄。思君如鱼钥，日日守空房。
元	邵亨贞	《贺新郎 题王德琏水屯卷》	一段江南绿。望依依、沙鸥起处，辋川横幅。十里平郊人烟聚，掩映汀洲几曲。试与问、隐君林屋。花径竹门春窈窕，有苍颜绿鬓人如玉。挥白羽，跨黄犊。高情远继巢由躅。向沧浪、濯缨垂钓，自歌还续。手种陂塘千株柳，隔断红尘万斛。算独有、渔舟来熟。待约西施同载酒，趁桃花、浪暖相追逐。寻胜地，访遗俗。
元	蒲道源	《清平乐 李子文惠秋瓜》	一罂甘露。来自东陵圃。五色金盘摩诘句。到聊消沉痼。割开碧玉棱层。嚼时牙颊生冰。可惜这般风味，不当六月炎蒸。
元	李道纯	《满江红 赠密庵述三教》	教有三门，致极处、元来只一。这一字法门，深不可测。老子谷神恒不死，仲尼心易初无画。问瞿昙教外心，密密密。学神仙，须定息。学圣人，忘智识。论做佛机缄，只凭慧力。道释儒流都勘破，圆明觉照工夫毕。看顶门、进破见真如，光赫赫。
元	甘复	《晓出西园由谷中归》	披褐涉西园，烦襟散清晓。微风动高树，零露下芳沼。始行幽谷中，忽出青林杪。流水漂余花，修筠度啼鸟。身缘翠石回，思逐白云杳。负杖孤赏怀，春阑绿阴悄。
元	关汉卿	《【双调】沉醉东风》	面比花枝解语，眉横柳叶长疏。想着雨和云，朝还暮，但开口只是长吁。纸鹞儿休将人厮应付，肯不肯怀儿里便许。
元	王冕	《秋怀 其六》	驱驱上南国，依约金张里。旧日三重阶，风雨埋荆杞。王山故无恙，流水犹未已。幽幽树底禽，哀歌为谁起？
元	刘敏中	《阮郎归 奉使由平泺之惠州山行》	青山不尽一重重。重重如画中。石根流水玉玲珑。高低处处通。山向北，路回东。马前三两峰。峰头更觉翠烟浓。烟中无数松。
元	王哲	《临江仙》	绛帐今朝重到此，榴花对景先开。坐间谁悟害风来。四梧知我意，三耀散予灾。既得相逢休酩酊，洞中别有樽垒。才倒一盏免轮回。自然云满目，举步到蓬莱。
元	张翥	《好事近 寒夜》	门外晚风生，鼓角城头欲动。霜月满天如水，渐夜深寒重。幽人拥被醉模糊，无愁也无梦。只有些儿心上，怕梅花清冻。
元	魏初	《浣溪沙》	灯火看儿夜煮茶。琴丝香饼伴生涯。秋霜元不点宫鸦。十月好风吹雪霁，一天春意入梅花。寿星人指示仙家。
元	张宪	《唐五王击球图》	兴庆宫前春正热，绿杨夹道花如雪。球门风起日西斜，五马归来汗成血。潞舟别驾醉眼缬，双袖倾欹拥岐薛。申王按鞚宋王驰，杖扑球囊手亲挈。草平如掌马力均，玉鞭十里不动尘。黄门扶入五花帐，大衾长枕姁家人。花萼相辉雨气寒，楼中歌管渐阑残。紫骝不踏球场路，万里青骡蜀道难。
元	沈禧	《清平乐 上苑清芬 强村丛书用知圣道齐藏明钞》	芳滋上苑。此际光风转。刻玉攒金花宛宛。肯共蒿莱相溷。甘于深谷潜藏。无言独抱幽香。江海久无骚客，为谁犹待新霜。
宋	释原妙	《颂古三十一首》	杨柳溪边垂绿线，黄莺枝上声声啭。几多贪玩不知春，空使落花千万片。
元	王冕	《重过戴氏居 其二》	矮篱编绿槿，小径入青桑。屋绕河流润，门开竹色凉。课儿书满架，留客酒盈觞。西沼芙蓉美，南薰香。
元	王冕	《山中杂兴 其一》	去城悬九里，夹地出双溪。傍水编茅屋，移花近药畦。长年无客到，终日有猿啼。利路何须问，闲身尽可栖。
元	马钰	《桃源忆故人 劝长安三坛李法师》	李公知观听予劝。只恁未为长便。悟取水云清浅。玄妙心通显。木人手段非凡箭。便把三乘救援。射透个中宫殿。得见如来面。
元	范梈	《卢师东谷怀城中诸友》	契阔遽如许，淹留空复情。天遥一鹤上，山合百虫鸣。异俗嗟何适？冥栖得此生。平居二三子，今夜隔重城。
元	马钰	《无梦令 继重阳韵  藏头 拆起十字  重阳教化》	载忧多欢少。所谓父母并亡独担火院遇修仙无者离家缘，蚁穿珠通道。脑。首脑。郎田生瑞草。
元	善住	《浣溪沙 初夏》	草满天涯春已归。绿槐阴里燕交飞。一池寒水照蔷薇。枕上北风吹夜雨，灯前西院打窗扉。晓来人尽说添衣。
元	马钰	《满庭芳》	山侗昔日，忒暮故。肯替儿孙死去。正受艰难，忽尔风仙救度。提出迷津海，到长生、彼岸回顾。方知得，在前时事错，养家冤苦。或问乡中顾。方知得，在前时事错，养家冤苦。或问乡中俗里，先号，而后恣意歌舞。乐道声音笑貌，有似愚鲁。此者傍人怎晓，我咱知、就中元素。神光灿，处无为玄妙，出自师父。
元	王哲	《齐天乐》	做修行要知捷迳，如何置炉安灶。便把丹田，宝贝万象，森罗总齐祈祷。都归此处，向药珠宫前，尽教开道。拥出灵明，一颗神珠衮颠倒。得得晴空上面，玉皇宣诏。青童谨捧金诰。此则缘功与行，两两双全，瑞祥敷焘。绵绵永永，在大罗天中，执携芝草。了了真玄，顿觉无为越三岛。
元	张雨	《朝中措 早春书易玄九曲新居壁》	草堂移住古城隈。堂后水平阶。要结柴桑邻里，不须鸥鹭惊猜。行厨竹里，园官菜把，野老山杯。说与定巢新燕，杏花开了重来。
元	马钰	《道成归》	阮郎归改道成归。修行人喜知。松峰影里乐希夷。何须唱艳词。姹婴动，虎龙随。云耕坎与离。三千功满赴瑶池。神光相貌奇。
元	张昱	《演法师惠纸帐》	银灯夜照白纷纷，四面光摇白縠文。隔枕不闻巫峡雨，绕床唯走剡溪云。风和柳絮何因到，月与梅花竟莫分。塞北江南风景别，却思毡帐旧从军。
元	王冕	《素梅 五三》	江北江南寒气重，雪花如席蔽天来。五更野叟敲门报，屋外老梅连夜开。
元	张翥	《惜分飞 写梦》	相见依然人似旧。比似年时较瘦。笑问平安否。不言低掩罗衫袖。便欲窗前推枕就。无柰红绿。惊起空回首。半床斜月疏钟后。
元	曹之谦	《秋夜》	寂寂江城夜向阑，西风吹雁叫云端。一声远过南楼去，月满碧天秋水寒。
元	谢应芳	《金缕曲 贺（贺字原缺，据丁藏精钞本补）袁》	卜宅椒园里。响丁丁、风斤月斧，杏梁飞起。窗户青红烟树绿，耀碧山乡里。鸡共犬、也知轮美。燕子飞来堂下舞，似轻盈、掌上人堪喜。更可爱，新桃李。长洲水接淞江水。好秋风、鲈鱼莼菜，葑田菰米。艳，屋神仙罗绮。、楚舞吴歌娱晚景，内台盘、春笋奉甘旨。五马贵，未足拟。
元	王恽	《鹊桥仙 大德辛丑岁八月初四日寿平章相公夫》	金波秋静，桂兰香重。瑞应熊罢佳梦。锦绷惊出玉麟儿，道释氏、老君亲送。寿筵增庆，朝鞍归控。恰及瑶觞拜捧。平津起舞棣华歌，好一醉。
元	王处一	《蓦山溪 于二翁染疾求教》	青山渌水，独我为生计。百病总消除，一性圆明不讳。丹成果满，都会玉虚坛，观自在，乐逍遥，别有神仙位。公还猛悟，万事俱抛弃。细细数前程，速速超离浊世。结成仙眷，积累大功深，通妙理，脱凡笼，永永。
元	侯善渊	《诉衷情》	爱河深处好抽头。名利系人愁。回首去游江上，烟锁一孤舟。琴一弄，酒三瓯。乐清幽。风邻月伴，醉卧琼林，梦入瀛洲。
宋	释原妙	《偈颂十二首》	东西十万，南北八千。纖尘不立，寸草不生。往来无碍，妙用纵横。直饶亲到者里，正是弃本逐末，引祸招殃。且道如何是本，抛出轮王三寸铁，分明遍界是刀鎗。
元	张雨	《湖州竹枝词》	临湖门外是侬家，郎若闲时来吃茶。黄土筑墙茅盖屋，门前一树紫荆花。
元	于立	《次韵》	过雨收残暑，西来水似天。秋风生柁尾，明月落尊前。惨澹依山寺，欹斜下濑船。清歌不成调，思尔枕书眠。
元	程文海	《沁园春 五峰大卿示所和绣江参议沁园春词，》	皆是也。区区愧未之能焉，倚歌而和，情见乎词十载京华，骑马听鸡，自怜阔疏。看春风葵麦，敷舒如此，故园桃李，憔悴知与。要乞闲身，聊追故步，雪艇烟蓑一钓夫。君恩重，却许令便养，欲去踌躇。竹西准拟宁居。咏不到、娉娉袅袅余。又桥边巷口，燕寻旧垒，天东海角，月上新衢。尸素有惭，澄清无补，岂不怀归畏简书。堪时用，得卿如卿法，吾自吾庐。
元	卫立中	《殿前欢》	碧云深，碧云深处路难寻。数椽茅屋和云赁。云在松阴。挂云和八尺琴，卧苔石将云根枕，折梅蕊把云梢沁。云心无我，云我无心。
明	楚石梵琦	《君子交行（并序）》	君不见车轮碾地不碾尘，尘暗却遮车上人。又不见马口吸泉不吸月，月明岂解心中渴。所以君子交，毋为小人绝。
元	高士谈	《好事近 中州乐府元德明词内附》	谁打玉川门，白娟斜封团月。晴日小窗活火，响一壶春雪。可怜桑一生颠，文字更清绝。直拟驾风归去，把三山登彻。
元	李齐贤	《巫山一段云 江天暮雪》	风紧云容惨，天寒雪势严。筛寒洒白弄纤纤。万屋尽堆盐。远浦回渔棹，孤村落酒帘。三更霁色妒银蟾。更约挂疏帘。
元	元好问	《满庭芳》	腊雪融酥，春冰浮玉，素蟾三五绕过。晚来庭户，何事五云多。尽道九天麟坠，锵环佩、声袅鸣珂。风标爽，胸中嵬垒，豪气挽天河。平生横槊志，指挥夷虏，平千戈。他年功业，翠琰应磨。福海寿山难老，金尊满、鲸吸沧波。歌声溢，玉山扶起，拦取醉颜酡。
元	陈秀民	《题王长史所画天平龙门图》	月黑山鬼号，苍龙斗折角。仙人一掌擎，不令堕深壑。秋高势崚层，日暮气惨错。阑干冰柱悬，凌乱雪花落。路狭仅通人，峰寒不栖鹤。王侯天机峻，跻攀故盘礴。写作龙门图，奇气低五岳。神鱼息天池，有待风雷作。
元	王冕	《即事（二首）》	滦水城头六月霜，车华门外草皆黄。旌旂影动千官惨，斧钺光沉万马忙。青象不将传国玺，紫驼只引旧毡房。诸郎不解风尘恶，争指红门入建章。
元	侯善渊	《沁园春》	道德阴符，宝藏灵文，贤圣尽钦。论杳冥恍惚，精微至道，有无升降，动静浮沉。六洞飞玄，三宫妙化，匹双关两间侵。明虚谷，大无穷无测，非浅非深。灵光照满清音。混一气方知合古今。奈迷人不晓，多能几会，傍门小法，乱觅胡寻。背觉合尘，朝闻夕改，马劣猿颠难捉擒。休嗔道，恐功无显验，败坏初心。
元	张鸣善	《咏雪》	漫天坠，扑地飞，白占许多田地。冻杀吴民都是你！难道是国家祥瑞？
元	周巽	《江南弄》	秋声起。庭院收残暑。凉蝉抱叶鸣疏雨。玉箫吹彻人倚楼。银汉迢迢度女牛。梧桐落翠露华冷，络纬啼寒月影流。月影流。秋无限。思君不见。
元	白朴	《水调歌头 予既赋前篇，一日举似京口郭义山》	得之句，元者应谓水府，今止咏甲子及秋水篇事，恐未尽也，因请再赋。三元秘秋水，秋水一何多。江流滚滚无尽，淮汉人包罗。遥想灵官神府，坐阅潮头风怒，万里瞰沧波。浩荡没鸥鹭，喷薄出蛟鼍。马当山，牛渚渡，几人过。金鳌下瞰京口，舟楫避盘涡。始信林生祷雨，一濯黄泥尽许，无柰旱苗河。我欲洗兵马，谁解挽天河。
元	张弘范	《临江仙》	爱煞林泉风物好，羡他归去来兮。世缘相挽又还思。功名当壮岁，疏懒记当时。肝胆自知尘辈异，凤池麟阁须期。风云满目任时宜。东山高卧处，丝竹醉吴姬。
元	王＊	《满江红》	太极浑沦，才开口、便分仁义。把清真支离，大道已废。世事机谋求愈远，人情往复相牵系。都不如、收拾早回头，安心意。是非场，急回避。人我山，俱抛弃。这修道工夫，专柔其气。万物抽添明进退，神炉静默牢封闭。得一火、炼出个金刚，超天地。
元	程文海	《汉宫春 寿刘中齐尚书》	记得年时，向烂柯山上，问讯山君。神仙当日机格，付与何人。猿惊鹤怨，道烟云、又暗楸纹。只有个，留侯好在，玉梁千尺峥嵘。老子当筵，国手，曾看书贮墅，决策推枰。而今长垂衫袖，卷却机心。后先翻覆，一从他、局面亏成。旁观者，不求他诀，只从乞与长生。
元	马钰	《满庭芳 赠涂山于先生》	闲闲搜获，人家儿女。生前住在何处。有甚亲亲恩爱，与他相聚。生死不相替代，甚劳劳、为他辛苦。还省悟，便须当拆火，拂袖归去。云水姿情游历，无萦系，自然忘机绝虑。三叠心琴，引动姹婴歌舞。虎龙一齐蟠绕，结金丹、转增开悟。积阴德、行功圆，真师来度。
元	马钰	《满庭芳》	伊予同里。自来交契。各贪浮名浮利。总悟无常，物物般般捐弃。予先别离宁海，又继而、贤来关里。愿同志，更同心同德，同搜玄理。慎勿攀援爱念，便宁心宁意，全神养气。尘世之中，不染不著为最。殷勤完全功行，常清静、有些消息。神光灿，泼焰焰焰地，是你真底。
元	杨维桢	《采菱曲》	若下清塘好，清塘胜若耶。鸳鸯飞镜浦，鸳鸯睡银沙。两桨夹螳臂，双榔交犬牙。照波还自惜，艳色似荷花。袖惹红萍湿，裙牵翠蔓斜。大堤东过客，背面在兼葭。日落红风起，清歌杂笑哇。
元	张宪	《江南弄》	茭尾蒲芽新水足，沙暖小桃红夹竹。谁家燕燕倦东风，戢翼画梁春睡足。螭头舫子载醽崿，勿惜千金买词曲。明朝风雨蔽九川，千里江南芳树绿。
明	楚石梵琦	《怀净土诗（八首。原一百十首）》	吾身念佛又修禅，自喜方袍顶相圆。曾向多生修福果，始依九品结香缘。名书某甲深华里，梦在长庚落月边。浊恶凡夫清净佛，双珠黑白共丝穿。
元	马钰	《桃源忆故人 重阳师父相引登蓬莱阁》	风仙同我蓬莱宴。玩蓬莱清浅。海市蓬莱出现。虎啸蓬莱苑。龙吟蟠绕蓬莱殿。鹤驭蓬莱凤辇。丹显蓬莱九转。堪应蓬莱选。
元	许有壬	《水龙吟 寿静公右平章》	一生白浪红尘，得归才见乾坤阔。三升无分，如何料理，文园消渴。衰病禁持，不教杖履，经丘寻壑。记平生怀抱，曾逢恶处，都不似、今年恶。见说圭塘如旧，赖山英、好看猿鹤。梦中斗室，蠹残图史，尘凝杓。蟾桂香多，莫将长笛，等闲吹落。问嫦娥，我辈何时还又，享清平乐。
明	王九思	《周将军歌》	十五学击剑，二十学用兵。猿肱燕颔将门种，丹书紫诰金柜盟。大明天子自神武，日向虞阶舞干羽。渥洼龙驹满帝闲，越裳翡翠来天府。长缨欲请系单于，庙堂勿用开疆土。岁月悠悠老将至，封侯万里无由遂。被酒酣歌缺唾壶，临风雄辩挥如意。大儿蟠胸五千卷，红云留侍通明殷。元孙指掌八阵图，青春拜受将军弁。将军卜筑淮水濆，买田盖屋栖白云。刁斗漫随程不识，园林恰似何将军。垂杨袅袅细烟雾，短竹潇潇繁雨露。芰荷香散碧池风，琴樽兴恋青山暮。山中甲子经七旬，堂下曾孙看几度。剑舞时令胆气粗，镜光长许仙颜驻。跨马夜射南山石，鞲鹰晓猎中山兔。射猎年年乐未央，山谷小虏今跳梁。棘门霸上真儿戏，野草飞沙空战场。浮生感叹雪盈首，世事蹉跎柳生肘。扫尘时复看龙泉，安得将军却少年。
元	杨维桢	《渊明抚松图》	孤松手自植，保此贞且固。微微岁寒心，孰乐我迟莫。留侯报韩仇，还寻赤松去。后生同一心，成败顾随遇。归来抚孤松，犹是晋时树。
元	杨维桢	《道人一亩宅》	道人一亩宅，乃在清江浔。山童解迎客，开户花木深。幽草有远意，仙禽无俗言。剑气或成虎，丹光欲流金。丸中探日月，画前见天心。
元	马钰	《＊心香 寄柳巨济学录》	奉劝书生。早悟浮生。舍荣华、物外游行。无思无虑，无爱无憎。便纵闲心，寻霞友，访云朋。常处常真，常净常清。做修持、自是灵明。铅为汞药，汞乃铅精。炼大丹成，乘鸾去，赴蓬瀛。
元	张雨	《摸鱼儿 双莲一斡，为人折去，仲举邀予?》	问凌波、并头私语，夜凉谁共料理。柔情早被鸳鸯妒，怕击水晶如意。香旖旎。待微雨清尘，略为新妆洗。骚辞漫拟。搴水末芙蓉，同心轻绝，未说已先醉。空折损，又堕偷香梦里。藕丝不断新脆。吴娃小艇无踪迹，也怪半池萍碎。还略纪。是月冷、鸥眠鹭宿曾惊起。高荷恨倚。总回首西风，露盘轻泻，清泪似铅水。
元	王逢	《寄晏上俞士平提学陆良贵秦文仲二教授》	朱绂青袍映后先，迩来愁过买臣年。垆头相醵囊须罄，地下谁游剑莫悬。淮浪白滔回鲁日，塞氛黄隔姓刘天。贱名忝在齐民版，为报新芜傍泖田。
元	张翥	《昭君怨 昔人赋昭君词，多写其红悲绿怨，作》	队队毡车细马。簇拥氏如画。却胜汉宫人。闭长门，看取蛾眉妒宠。身后谁如遗冢。千载草青青。有芳名。
元	姬翼	《鹧鸪天》	自悔闲人合住山，人间驱使不能闲。交朋力拥推离位，鼓板声催弄上竿。无伎俩，转身难。大家取笑有何安。好心用处翻成恶，暖气呵人变作。
元	韩奕	《却交师送菊》	重重花叶镜光中，在子还如在我同。万朵寒香方丈室，不曾零落似霜风。
元	张野	《蝶恋花》	狼藉春衫愁万点。半是征尘，半是啼痕染。别久流光空冉冉。料想病颊成双靥。罗带同心香未敛。甚日兰舟，重把归装检。极目画楼烟雾掩。
元	杨维桢	《览古四十二首 其二》	出姜哭过市，呼天天实闻。市人皆涕下，鲁贼当谁分。出肗不归鲁，麟书诛其君。
元	许有壬	《水龙吟 喜雨用郑彦章韵》	四邻禾稼如云，方惊数日甘霖好。吾皇有德，老天能事，非因人祷。一夜风雷，玄云撩乱，银河倾倒。问田间消息，年年气象，更催得、秋成早。压尽东华尘土，湛冰壶、九重清晓。晴光渐放，瀛洲波定，御沟声小。绿野春回，黄扉昼静，篆烟萦绕。愿鱼羹有饭，避贤归去，向山林老。
元	元好问	《朝中措》	金凤飘拂莹蝉光。依约桂华香。紫府云游冶，朱门锦乡高张。笙歌丛里，霞杯潋滟，玉树芬芳。共祝寿龄何似，松柏长。
元	王冕	《闸上 其一》	舒啸孤怀壮，天风荡杳冥。草枯秦地白，云尽鲁山青。闻道尊庄子，沽杯候野亭。平生辛苦事，须信此行经。
元	谭处端	《神光灿》	当初学道，迤入玄门，逍遥物外优游。占住庵儿，日夜不免寻求。殷勤来来往往，惹尘劳、怎悟真修。这踪迹，看何时功满，得赴瀛洲。瞥地廓然猛省，勘元初一点，有甚闲愁。落魄婪耽云水，恣访仙俦。有似开笼俊鹞，又还如解锁猿猴。我去也，把般般打破便休。
元	倪瓒	《送僧游天台次张外史韵》	四明山水名天下，师去那知客路遥。雪霁惊麕腾宿莽，月明寒鹊集疏条。坐寻云顶千峰石，归趁江头八月潮。说与住山光老子，送宾也合过溪桥。
元	马钰	《万年春》	人人学道总劳劳。个个心高志不高。烟火靡除生怨恶，尘情不断起贪饕。欲搜玄妙消三业，猛向根芽下一刀。常净常清常忍辱，无为无作列。
元	谭处端	《酹江月 上元夜观月》	上元佳节，正一轮西步，天渠飞跃。素魄当空澄湛湛，独现寒光无着。皓彩乾坤，无私遍照，万古无瑕膜。浑如宝鉴，莹然悬向寥廓。姑射绛阙琼楼，群仙赴会，云坠停鸾鹤。瑞气祥烟笼宝殿，金碧霞辉交错。烂醉蟠桃，彩云归去，殊袂飘香络。嵩山遥对，烂银盘里期约。
元	马钰	《满庭芳 心自笑》	学道修竹，累功积行，常愁行少功亏。劝人作善，於道最相宜。稍稍缘行端正，早傍人、别意猜疑。心自笑，图他功行，怎避是和非。华山陈处士，不侵耕织，山下行稀。尚有人相毁，发叹吟诗。清正无私无曲，任前程、宠辱灾危。随缘过，腾腾兀兀，歌舞乐希夷。
元	王冕	《水仙图》	寒风萧萧夜入户，渺渺云飞水仙府。仙人一去不知所，池馆荒凉似无主。江城岁晚路途阻，邂逅相看颜色古。环佩无声翠裳舞，低徊欲语情凄楚。十二楼前问鹦鹉，沧海桑田眯尘土。王孙不归望湘浦，芳草连天愁夜雨。
元	曹明善	《三棒鼓声频》	先生醉也，童子扶者。有诗便写，无酒重赊，山声野调欲唱些，俗事休说。问青天借得松间月，陪伴今夜。长安此时春梦热，多少豪杰，明朝镜中头似雪，乌帽难遮。星般大县儿难弃舍，晚入庐山社。比及眉未攒，腰已折，迟了也去官陶靖节！
元	张可久	《红绣鞋》	绿树当门酒肆，红妆映水鬟儿。眼底殷勤座间诗。尘埃三五字，杨柳万千丝，记年时曾到此。
元	张雨	《木兰花慢 和马昂夫》	想桐君山水，正睡雨，听淋浪。记短棹曾经，烟村晚渡，石磴飞梁。无端故人书尺，便梦中、颠倒我衣裳。此去钓台多少，小山丛桂秋香。青苍秀色未渠央。台榭半消亡。拟招隐羊裘，寻盟鸥社，投老渔乡。何时扁舟到手，有一襟、风月待平章。输与浮丘仙伯，九皋声外苍茫。
金	元好问	《论诗三十首》	撼树蚍蜉自觉狂，书生技痒爱论量。老来留得诗千首，却被何人校短长？
宋	张士逊	《句》	曾此焚香动圣容。
元	元好问	《点绛唇 宜男绿澹香浓，旧曾百子池边种。》	碧筵孤耸。惊堕钗凤。檀粉轻拈，若怕蜂腰重。天花供。一枝谁送。
宋	王寂	《歌》	人间冉冉混尘埃，身后身前事莫猜。早悟劳生皆是梦，当时悔向梦中来。
金	元好问	《论诗三十首》	窘步相仍死不前，唱酬无复见前贤。纵横正有凌云志，俯仰随人亦可怜。
元	张伯淳	《齐天乐 寿王伯起》	庭柯一叶炎曦淡，秋光宦情相似。驷马争驰，千帆竟送，不羡纷纷时辈。随缘赋禄，庆官府清明，纪纲兴起。暇日吟鞍，湖山公案更兼理。将军犹自未老，旧时供奉曲，还有风致。拄笏西山，蟠螭北海，却是君家盛事。佳辰雅聚。且满引霞觞，坐看芝砌。富贵长年，四时谈笑里。
元	杨维桢	《张颢刺客》	晋刺客不杀朝服臣，唐刺客不杀寝苫人，淮南刺客不杀幕府宾。嗟此二三子，磊磊天下士。呜呼，枭颢首，轘纪胸，淮南刺客可无功？
元	洪希文	《水龙吟 代洋尾李氏寿柯竹圃》	降庭佳气葱葱，辉联南极光如画。门弧纪瑞，华筵开宴，兜离仙奏。梨枣功深，汞铅诀秘，内丹初就。咽壶中日月，放怀诗酒，这安乐、窝中叟。梦语喧传万口。况鸡林、有人亲售。当家句律，早传骥子，孙枝又秀。自愧长文，远离车膝，几时回首。料得今朝欢笑，大家拜舞，外翁千寿。
元	王哲	《无梦令 咏围棋藏头 拆起目字》	下围棋取乐。闲白乌交错。者好关机，度输赢忧谑。作。言作。看这。
元	侯善渊	《江神子》	丹华虚托假形骸。久沈埋。惹非灾。冗冗蜉蝣，都被死生催。顿觉悟知亡彼我，任空色，眼中来。海底金乌初出现，碧天开。绝纤埃。密布天光，光奕面前回。交灿瑞童颜胜玉，似雪映。一枝梅。
元	王冕	《船上》	迢递三河路，凄凉九月天。远山迷草木，平野少人烟。对景情如醉，浮居日似年。壮怀消不得，沽酒且陶然。
元	杨维桢	《和卢养元书事（二首）》	年年苛吏伤王政，往往红氓叛教条。漳水有时生小草，洞庭无地种余苗。伏龙雏凤应劳访，绮季黄公底用招。闻道紫枢开锡燕，宝钉大銙赐天骄。时哈相招东南三处士。
元	陆文圭	《减字木兰花慢 滕王阁》	九皋明月夜，跨一鹤赴仙都。听佩玉锵鸣，骖鸾小住，高阁凭虚。萋萋草生南浦，兴未兰、归去东吴。笑指尊前二客，昨宵良会非欤。庄周蝴蝶两蘧如。变化一华胥。叹物换星移，壶中日月，镜里头颅。芳洲独醒人在，采芙蕖，岁晏孰华予。欲泛兰舟容与。烟沙漠漠重湖。
元	张弘范	《点绛唇 赋梅》	春日前村，一枝香彻江头路。月明风度。清煞西湖句。昨夜幽欢，梦里谁呼去。愁如许。觉来无语。青鸟啼芳树。
元	马钰	《万年春 赠陈知命》	地肺陈公，白毫显出非常异。人难比。希夷苗裔。肯著尘凡累。猛舍家缘，物外搜玄理。清心意。自然浇溉。太一冲和气。
元	元好问	《清平乐》	村墟潇洒，似是朱陈阵。神武冠须早挂。可待儿婚女嫁。山深水木清华。渔樵好个生涯。梦想平桥南畔，竹篱茅舍人家。
元	王冕	《山中杂兴 其十》	小艇横河过，残阳隔岸舂。水声清绕屋，山气冷侵窗。卸屐行花径，携书坐石缸。可知耕种好，只拟鹿门庞。
元	元好问	《虞美人 题苏小小图》	桐阴别院宜清昼。入坐春山秀。美人图子阿谁留。都是宣和名笔内家收。莺莺燕燕分飞后。粉澹梨花瘦。只除苏小不风流。倒插一枝萱草凤钗。
元	马钰	《清心镜 戒捏怪》	做风狂，脱家累。脱了家缘，要清心地。休捏怪、诈做好人，莫谩神唬鬼。寒与暑，须当避。志道休耻，恶衣恶食。遵国法、莫犯天条。称修。
元	马钰	《养家苦》	养家苦，特贪饕。家丰又待望官高。遇危难，无计逃。修行好，不贪饕。埋光隐迹恐名高。处无为，生死逃。
元	王冕	《次韵答王敬助 其四》	野云依竹静，霜叶近窗明。对此清幽景，都忘喧杂声。看书庸有感，与世竟无情。但愿添松竹，期君结隐盟。
元	王冕	《感慨 其一》	大道已沦谢，世情那可论？所经新传舍，多是故侯门。路险豺狼恣，山空鸟雀喧。余生亦何幸，注目合忘言。
元	张翥	《齐天乐 临川夜饮滏阳李辅之寓所》	江霜一树凄凉叶，惊鸟夜深啼落。客里相逢，尊前细数，几度雨漂风泊。微吟缓酌。渐月影斜欹，画阑东角。只怕梅花，无人看管瘦如削。江湖容易岁晚，想多情念我，归信曾约。尘土狂踪，山林旧隐，梦寄草堂猿鹤。离怀最恶。是酒醒香残，烛寒花薄。一段销凝，觉来无处着。
元	丁鹤年	《寓奉化寺寄菩提寺主》	菩提岭外空王寺，丹磴行穿虎豹群。万壑涛声岩下瀑，千峰雨气屋头云。海龙送水金瓶贮，天女怀香宝鼎焚。惭愧无缘尘土客，朝朝钟鼓下方闻。
元	王冕	《题申屠子迪篆刻卷》	我昔闻诸太古初，冯翊窅窅安可摸。自从庖羲得龙马，奇偶变化滋图书。结绳之政由此毁，蝌蚪鸟迹纷坛起。后来大小二篆生，周称史籀秦夸李。只今相去几百年，字体散漫随云烟。岐阳石鼓土花蚀，绎山之碑野火然。纵有秦铭刻岑石，冰消雪剥无踪迹。书生好学何所窥？每展史编空叹息。樊山先生东鲁儒，好古博雅耽成癯。八分小篆纯古法，凿石置之东南隅。白石光芒争照耀，满城走看嗟神妙。向来传写何足珍，枣木空贻后人诮。徐公手摹烽火尘，金陵近刻殊失真。那如此本意太淳，丞相李斯下笔亲。申屠墨庄有传授，法度森严非苟苟。岂惟后学得所师？万世千秋垂不朽。
宋	陈中孚	《茶岭》	天柱峰头拨晓云，灵芽一寸得先春。紫芹绿笋方知贵，雷发枪旗未足珍。
元	陈秀民	《湘乡道中》	日暮倦趋山市远，解衣聊复憩岩阿。云迷险道藤穿石，水落悬崖草乱坡。木客下时人迹少，鹧鸪啼处客愁多。向南言语凭谁辩，莫问蛮方事若何。
元	王冕	《怀乡》	关西吾故里，八代不能归。坟墓今何在？门闾故已非。清秋愁燕去，残日望云飞。岂是桃源客？虚无与世违。
元	姬翼	《西江月》	拍塞虚空无外，包罗天地难穷。大千沙界尽含容。不是笼统。狂屈欲言还忘，季咸自愧无功。试拈未始出吾宗。惊破南枝午梦。
元	倪瓒	《赠天宁福上人》	荆溪霜落后，铜官日出初。自栉头上发，更理箧中书。上人从定起，咏言方绕除。邂逅发微笑，幻身同太虚。
元	王冕	《闰七月二十三夜记梦诗 其二》	对镜多新白，怀人入远思。山河犹汉魏，风俗想轩义。小草铜驼恨，荒陵玉雁悲。平生伊吕志，耕钓岂无为？
元	倪瓒	《雪后过陈子贞隐居》	陶公卜宅南村里，快雪初晴思一游。树辨微茫来独鹤，橹摇欹侧散轻鸥。墨池绕溜春冰满，尘榻翻书夕照收。相见惘然如有失，掉头吟咏出林丘。
明	楚石梵琦	《独石站西望》	塞北逢春不见花，江南倦客苦思家。千寻石戴孤峰驿，一望云横万里沙。去路多嫌葱岭碍，归途半受雪山遮。张骞往往游西域，未许胡僧进佛牙。
元	尹志平	《减字木兰花》	身心裂转。便是元初真目面。裂转身心。一志如山超古今。些儿若悟。免却波波来与去。若悟些儿。万劫希逢此一时。
元	王恽	《水龙吟 至元二十三年丙戌孟冬二十八日小雪》	，而释润于春泽，其应时瑞，数年以来，未之见也，实可为明时庆，因作乐府水龙吟以纪其和。予平昔屡尝赋此，未免掇拾故事，张皇景气而已。兹篇之作，颇体白战，抑老怀，略见朴忠之至，畎亩不忘之意也画楼十日春阴，晚风吹作冰花转。初冬中候，应时呈瑞，几年未见。沽酒寻梅，就中此兴，撩人不浅。更露堂添得，虚窗夜白，清于水，光如练。我老久谙世味，最欣然、人安米贱。蝗入地，麦旗掉垅，翠翻平甸。大犰清边，为民祈，睿思何远。在词臣合取，元和贺例，明光殿。
元	王恽	《南乡子 承旨董公，寿登七秩，康宁好德，诚》	青琐汉中郎。满袖长摧玉案香。记得赋诗横槊日，临江。气压风涛一苇航。莲炬晚分光。谏疏回天豸有霜。七十平头从此数，称觞。滹水渊源。
元	王哲	《渔家傲 京兆道友》	得得中间寻得得。王三默诀唯王六。若要清静如白玉。独自宿。余自须要除情欲。这个灵童明似烛。惺惺能唱无生曲。日住公家公不识。休寻觅。心澄便是真消息。
元	谭处端	《满路花》	上无三瓦舍，下没一犁田。水云真活计、且随缘。街前展手，化个有缘前。独步归来晚，万里晴空，卧听虎啸啼猿。趣闲闲、真乐无边。一滚灵泉。鼎中真火降、永凝铅。虎龙蟠绕，真秀结根源。默默无为坐，独守孤峰，一轮明月流灭。
元	邵亨贞	《江月晃重山 辛丑上元前一夕，积雪试晴，顿》	，慨然感兴，以此写之梅萼香融霁雪，檐牙暖溜悬冰。出林幽鸟动春声。元宵近，愁里梦还惊。村巷依然素月，寒窗只是青灯。难寻遗老问承平。南朝事，千古独伤。
元	郯韶	《送丁彦祥入京兼呈危太朴应奉》	画角城头乌乱啼，客行秋日思凄凄。黄河一水青天上，岭诸山大漠西。饮马窟深沙草浅，射雕风急暮云低。经时不见危供奉，想候都门踏雪泥。
元	许有壬	《太常引》	小斋潇洒颇宜贫。清有竹、静无尘。俗子不敲门。只风月、烟霞是邻。古瓶清雅，寒梅疏瘦，昨雨忽纷纷。尚有一枝春。快报与、南厅主人。
元	王哲	《报师恩 俗瑞鹧鸪》	地仙中仙与天仙。认得三田月正圆。自己若能施笑面，那人未肯便兴拳。撇弄脚虚粘地，猛烈回头合上天。若被利名牵绊住，十分失了好因。
元	王哲	《踏莎行 咏宦途无定》	名路求高，宦途无定。一来一去缘心性。稍知分守得优游，能通止足参贤圣。莫使偏颇，须存直正。花开须是依时令。日轮耀处吐光辉，月华。
元	郭翼	《城南草堂与顾仲瑛夜话》	花发草堂风雨春，青灯剪韭话情亲。乱离隔世今何夕，生死论交竟几人。城郭是非华表鹤，蓬莱清浅海中尘。三千宾客冯欢在，莫怪悲歌抚剑频。
元	元好问	《浣溪沙》	一片青天棹过。小舟无地受风波。渔歌浑是太平歌。乡社年丰寻酒易，陂塘春暖得鱼多。百年闲过又如何。
元	王哲	《无调名 以上三首原误作临江仙》	昌时须默默，清彻名澄。总弃总无能。轩好景，便依登。赵州茶味好，悟晓如冰。云友与霞朋。分别得，正升腾。
元	王丹桂	《忆王孙》	四时流转急如梭。百岁韶华屈指过。惟愿人人出爱河。养冲和。功满。
元	张宪	《夏盖山石鼓谣》	临平石鼓不自鸣，直待蜀桐鱼作形。陈仓石鼓载文字，徒有鼓形无鼓声。夏盖之石或自鸣，盖石一鸣三吴兵。呜呼！三吴十年厌干橹，不缘夏盖鸣石鼓。
元	李孝光	《八月十六日送张仲举至秦邮驿，是夕邵文卿置》	云峰台上今宵月，奇绝平生此一行。天水光摇秋万顷，星河凉转夜三更。谪仙被酒骑鲸去，游女吹箫学凤鸣。明发星查上河汉，定传诗话到蓬瀛。
元	王哲	《换骨骰》	幼慕清闲，长年间、便登道岸。上高坡细搜修练。遇明师，授秘诀，分开片段。堪赞。真性灵灿灿。也兀底。功行只全，占逍遥、出尘看玩。睹长天、化成仙观。向云中，有一个，青童来叫唤。风汉。凡骨骰换换。
元	舒＊	《小重山 时有武林之行、值时变，故弗果，因》	笑问西风一叶舟。阿谁招我上，武林游。岂知身世两悠悠。西湖好，孤负桂花秋。应笑乐平侯。无端千百计，一场休。愿将功烈阐皇猷。南飞雁，莫为稻梁谋。
元	丁鹤年	《送人归故园》	故园休道已休兵，客里那堪送客行。老去别怀殊作恶，乱余归计倍关情。孤村月落群鸡叫，绝塞天清一雁横。到日所亲如见问，浪游江海负平生。
元	马钰	《清心镜 赠马彦寿》	两亲家，各开悟。把从前爱底，观如猛虎。认无为、清净家风，并无些作做。不悭贪，不喜怒。调息均匀，绵绵内补。待一朝、行满功成，共。
元	张伯淳	《临江仙 寿程雪楼》	白雪楼前清画，新来喜事连绵。朱明绿暗麦秋天。绣衣何日去，丹荔已香传。前夜团圆明月好，清光流照华筵。锦囊随处地行仙。庭椿关望眼，同庆八千年。
元	曹伯启	《减字木兰花 为监司寿》	乾坤清气。崧岳生申名盖世。白简霜飞。不为人间鼠发机。要期庄算。九十春光都占断。平秩南讹。管领薰风入舜歌。
宋	张士逊	《送柴大谏赴阙》	一万余家留恋意，二三十里管弦声。惠加潼水流难尽，鞭指金门望转清。
元	王丹桂	《临江仙 赠石遇仙等》	稽首同途听教化，休教虚度流年。常生觉照道心坚。包容他过失，整顿自邪偏。分上本无人我相，闲中认正根原。但迷假合起攀援。永沉烦恼海，难证大罗天。
元	王哲	《西江月》	堪叹木金相间。夫庚妇开颜。声美处水潺潺。清流出涧。滋润黄芽无限。便教白雪循环。西江月里我跻攀。步步银蟾顾盼。
元	许有孚	《渔家傲》	云外宾鸿声渐杳。羁人听罢如尝蓼。我对清尊时复倒。风露早。黄鸡果是能催晓。莲褪残红凉乍到。水天一色供游眺。短笛悲秋知音少。吹别调。新翻商意渔家傲。
元	陶宗仪	《乐静草堂为卫叔静赋》	屋芙蓉九叠屏，日长客去掩闲庭。岩花暖傍疏帘落，阶草晴分汗简青。温火试香删旧谱，汲泉煮茗续遗经。江南定有征贤诏，太史方占处士星。
元	王恽	《水调歌头 送王子初之太原》	将军报书切，高卧起螭蟠。悲欢离合常事，知己古为难。忆昔草庐人去，郁郁风云英气，千载到君还。歌吹展江底，长鲜铗不须弹。路漫漫，天渺渺，与翩翩。西风鸿鹄，一举横绝碧云端。自笑??孤影，落日野烟原上，沙晚不胜寒。后夜一相意，明月满江干。
元	冯子振	《鹦鹉曲 忆西湖》	吴侬生长西湖住。舣画舫听棹歌父。苏堤万柳春残，曲院风荷番雨。草萋萋一道腰裙，软绿断桥斜去。判兴亡说向林逋，醉梅屋梅梢偃处。
元	马钰	《莫思乡 继重阳韵》	意马下功收。不放心猿暂出头。一点灵明归太素，何求。通六幽微罢运筹。芋栗更闲搜。知味闻香识破。须向空中寻响亮，无休。真乐真欢。
元	李俊明	《西江月 筹堂寿》	落落琼林人物，飘飘鹤氅仙风。渡江以後见英雄。那在悬刀一梦。雾恰山中隐豹，云还天上从龙。太行直枕大河东。犹比声名不重。
元	王恽	《太常引 为万奴总管寿》	重于山岳蔼如兰。喜一旦，得同官。裁笑谈间。道不似、当年将坛。一年好处，中秋节近，凉露洗金盘。丹桂月中看。尺耐得、人间岁寒。
元	马钰	《两只雁儿》	三更里，月正圆。笙歌消夜天。金童喜，玉女欢。凡间不一般。长生酒，醉不颠。饮了还少年。曲江上，望悬悬。酣买不用钱。
元	张之翰	《金缕曲 乙未清明》	风雨惊春暮。恨天涯、留春未办，却留余住。时序匆匆催老大，又早飞花落絮。算禁得、清明几度。试倚危栏西北望，但接天烟水无重数。空目断，故山路。先茔松柏谁看护。想东风、杯盘萧然，饥鸟啼树。便做松江都变酒，醉里眉头休聚。万里南来缘底事，也何须、杜宇声声诉。千百计，不如去。
元	杨维桢	《太山篇》	巍乎高哉，太山之山三万八千丈兮，五岳之伯、万山之宗。上有云官、霞伯、明皇、玉女、金台、石室高重重。三十六天第一洞，是为蓬玄太空之上穹。上帝赐以金箧之玉策，司命下土开群蒙。自从崇伯子受命告厥功，至今七十二君坛壝留遗踪。触石之云可以一朝雨，封突起，化作海岛二十金芙蓉。三神尚有刘郎记，五官不受秦皇封。东方有岩名日观，羊角而上千万盘屈始窥大门小户之天聪。黄河西来如线走其下，齐州九点烟灭蒙。秦观见长安，吴观见会稽，周观见洛嵩，圣人登之天下小似东龟蒙。夜闻巨灵荡蹋西华峰，流血下染洪河红。嵩高不生帝王佐，常山蛇怪两首而三瞳。天上金乌下倒景，大星僭晓芒角流妖峰。铁道人手持一雌一雄双铁龙，骑龙天关叩天语，夜拜日驾五色披祥虹。天封地禅礼数绝，征兵三度谣嵩童。博陆侯，狄梁公，虞渊取日扶桑东。太阳当天天下白，照见地下虮虱金头虫。金头虫，如蠛蠓。
元	周权	《冷泉亭》	昔人来自天竺国，缥缈孤云伴飞锡。天风吹落凝不去，化作奇峰耸空碧。至今裂峡余云髓，桂冷松香流未已。翠光围住玉壶秋，不放晴雷度山趾。道人宴坐无生灭，炯炯层胸照冰雪。夜深出定汲清泠，寒猿啼断西岩月。
元	陈秀民	《寄绍兴吕左丞》	后来江左英贤传，又是淮西保相家。见说锦袍酣战罢，不惊越女采荷花。
元	王哲	《踏莎行 别道友游白鹿观》	要吹灯，中有作。离暂别休疑却。游白鹿观头看，前便是成行脚。要归来，霄为约。丝不断真嬉谑。诚语朴决重欢，间紧把猿儿缚。
元	侯善渊	《西江月》	眉间交枝琥珀，睛分脱质龙涎。鼎中烟袅彻禅天。一颗灵光出现。太上明兹玉象，如来证此金仙。清流异派本同源。悟理方知上善。
元	王冕	《对景吟》	湿云不飞山雪满，越王城头鼓声短。晓来溪上看梅花，虎迹新移大如碗。老乌缩项如冻鸥，呼群强作婴儿啼。红桃翠柳眼欲迷，旧时约绔今涂泥。淮南千里无烟火，淮东近日多军马。寸薪粒粟不论钱，行客相看泪盈把。如何五陵年少郎，卖田去买青楼娼。吴歌楚舞不知夜，归来也学山翁狂。明朝酒醒入官府，方知不是城南杜。落花风急雨萧萧，索寞无言面如土。
元	马钰	《满庭芳 示同流》	修行之士，莫要浮。十方饮膳难消。试看锄田日午，汗滴禾苗。匙饭百鞭何啻，诳他人、休望天饶。还省悟，觉寒毛耸耸似水浇。若要不还口债，捱潇潇洒洒，寂寂寥寥。常处常清常静，莫犯天条。大慈大悲心起，助真功、夺取仙标。归蓬岛，享天厨，珍馔琼瑶。
元	刘秉忠	《桃花曲》	一川芳景，一壶春酒，一襟幽绪。今朝好天色，又无风无雨。水满清溪花满树。有闲鸥、伴人来去。行云望逾远，更青山无数。
宋	释原妙	《颂古三十一首》	祖师不会禅，夫子不识字。棒打石人头，嚗嚗论实事。
元	王惟一	《西江月 以上十二首见王惟一明道篇》	离坎不分南北，木金岂间西东。但诚一念守其中。勿使心神恣纵。要识前身真种，洞观物我皆空。寂然安静到鸿蒙。四象五行无用。
元	元好问	《惜奴娇》	画扇高秋，恨尘暗秦王女。涉东城、春烟绿树。燕子来时应解说，征鞍处。记取。未忘得、兰膏香聚。枕上新声，断肠是江南句。更行云无心也住。未了情缘，算惟有、相将云。去。枉轻负、梨花暮雨。
元	王哲	《满庭芳 赠友人问题》	院落荒芜，庭树潇洒，就中墙壁颓疏。自云妻丧，父子奈何如。王哲闻言大哂，天分付、独乐清虚。公还司，火坑里面，休更觅红炉。萦纡。须剪断，攀缘爱念，截割如无。作风邻月伴，正是吾徒。前蓬莱稳路，超生灭、不入三途。真端的，白云深处，别有洞天居。
元	陶宗仪	《月下笛 赋落梅 以上景印元人十种诗本人南村》	东阁诗悭，西湖梦残，好音难托。香消玉削。早孤标顿非昨。阿谁底事频横笛，不道是、江南摇落。向空阶闲砌，天寒日暮，病鹤轻啄。情薄。东风恶。试快觅飞琼，共翔寥廓。冰魂漠漠，谩怜金谷离索。有时巧缀双蛾绿，天做就、宫妆绰约。待一点脆圆成，须信和羹问却。
元	杨维桢	《和黄彦美元帅忧字韵诗赋思邈明府》	龙飞凤舞九山秋，不掩诸公富贵羞。三窟已营何足喜，一城自坏正堪忧。楚骚有恨穷天问，晋易何人识鬼幽。卧治未宜轻汲直，淮南闻已寝奸谋。
元	沈禧	《风入松 赏牡丹》	寿安新试粲红裳。珍重异寻常。群芳落尽呈娇态，倚栏干、独殿春阳。剩放天香国色，全胜魏紫姚黄。天时人事正相当。日日具壶觞。不妨醉了重教醉，忍孤负、艳质浓芳。明日再携肴核，还来花底徜徉。
宋	释原妙	《大觉禅师祖雍长老请》	中大仰毒，奋师子威。平生负重病，举世无良医。向莲峰插一茎草，为少室发千钧机。舌头无骨，额下生眉。唤作开山即错，不唤作开山犹非，从教后代乱针锥。
元	王寂	《感皇恩 有赠》	宝髻绾双螺，蹙金罗抹。红袖珍珠臂?十三弦上，小小剥葱银甲。阳关三叠遍、花十八。雁行历历，莺声恰恰。洗尽歌腔旧呕哑。坐中狂客，不觉琉璃杯滑。缠头莫惜与、金钗插。
元	周砥	《宝粹二上人值两留宿西涧草堂明日赋此以赠》	萧条黄叶山中寺，回首松萝满夕曛。丈锡遽行三十里，一风相送两孤云。竹堂听雨惊秋晚，木榻留灯语夜分。在昔山林忧患等，应修白业益精勤。
元	元无名氏	《水仙子》	青山隐隐水茫茫，时节登高却异乡。孤城孤客孤舟上，铁石人也断肠，泪涟涟断送了秋光。黄花梦，一夜香，过了重阳。夕阳西下水东流，一事无成两鬓秋。伤心人比黄花瘦，怯重阳九月九，强登临情思幽幽，望故国三千里，倚秋风十二楼。没来由惹起闲愁。常记得离筵饮泣饯行时，折尽青青杨柳枝。欲拈斑管书心事，无那可乾坤天样般纸。意悬悬诉不尽相思，谩写下鸳鸯字，空吟就花月词，凭何人付与娇姿。
元	陈基	《群珠碎伤吴帅潘元绍众妾作》	绣纹刺绮春纤长，兰膏鬌鬓琼肌香。芳年艳质媚花月，三三两两红鸳鸯。翠靴踏云云帖妥，海棠露湿胭脂朵。冶情纷作蝶恋春，新曲从翻玉连琐。画堂银烛天沉沉，扬眉一笑轻千金。明珠买得绿珠心，欲挥鱼肠扫妖彗。主君勿疑心似醉，一宵痛击群珠碎。门前铁骑嘶寒风，奇勋解使归元戎。
元	杨维桢	《玄妙观重建玉皇殿诗》	神鳌载弁青浮红，水晶宫阙神人宫。金铺雕础固且崇，参差珠阁当天中。仰瞻倍扆天人容，天威只赤下地通。白云之乡帝乘龙，翩然大荒灵下降。彩烟绮雾陛九重，灵鹤万舞来从东。五方之人叩吉凶，帝愍下土叩辄从。物不疵疠岁屡丰，十日一雨五日风。圣人体天上帝同，好生之德天同功。祝圣人寿生聪聪，倥侗至德还古蒙。弥天万年天无终。
元	李俊明	《西江月 裴节度使寿（字怀诚）》	荐疏李夸精鉴，婿佳韦得贤侯。宽手如霹雳在同州。琰之不让当时谈薮。但可称为劲草，莫教指作清流。枢归来绿野任沈浮。度这个家风耐久。炎。
元	侯善渊	《仙乡子》	祖道密相传。得兔亡蹄守自然。眼界宽舒明太易，纯乾。日灿精华物自鲜。恍惚遍三千。预觉陵溪任变迁。海底浪翻龙出水，冲玄。迸彩神光。
元	侯善渊	《满庭芳》	太极精微，天真郁秀，混元溢目无涯。玄珠升降，辉耀迸光砂。聚入壶中托化，归真正、不染嚣华。回头省，清虚妙体，返照秀灵芽。汞铅凝渐结，纯阳丹就，永劫无差。一瓢春酝，三尺斩妖邪。信步纵横自在，龟鹤引、深入烟霞。逍遥处，长春洞里，时复玩仙葩。
明	瞿荣智	《和羲仲晞颜》	莫怪清狂似谪仙，乘凉远过玉山前。剑箫夜动黄姑渚，翠被风生越鄂船。云树亭台全却暑，蓉花帘幕半浮烟。赋诗刻烛良宵饮，知是衣冠不乏贤。
元	许谦	《三月十五夜登迎华观》	夜深来此倚阑干，千里楼台俯首看。月到天中花影正，露零平地草光寒。气清更觉山川近，意远从知宇宙宽。长啸一声云外落，几家儿女梦初残。
元	侯善渊	《长思仙》	休论道，莫参禅。无为清净好因缘。悟玄之，玄又玄。修正觉，夺仙权。威眸阐奕玩丹天。五灵飞，易羽仙。
元	王冕	《过渔浦》	十八里河船不行，江头日日问潮生。未同待诏于金马，却异看花在锦城。万里春风归思好，四更寒雨一灯明。故人湖海襟怀古，能话旧时鸥鹭盟。
元	王哲	《卜算子 开门了化出马钰》	你待坚心走。我待坚心守。百日扃门化出来，方是余开口。开取四时花，绽取三春柳。认取元初这个人，共饮长生酒。
元	王哲	《南乡子 咏别道友（原调误作武陵春，兹据律》	王哲已东迁。经过甘河上众贤。性内饥寒由未免，盘缠。乞觅诸公自肯钱。得得递相传。慧我同为出九莲。多少各人心意会，怜怜。此去如来。
元	王丹桂	《炼丹砂 赠徒单姑姑》	确志慕前程。宠辱犹惊。五千奥旨灼然明。所以百川俱凑海，则当盈。上士处无争。柔弱为凭。外虽应物内澄清。履道如斯常坦坦，步步蓬。
元	杨维桢	《小游仙（八首）》	天上莨常宫又成，文章只数老玄卿。五云阁吏亦谪世，牛鬼少年专盛名。
元	袁易	《浣溪沙》	钗燕将缥缈春。十分春恨入眉频。粉绵休拭镜奁尘。葱指试拈琼管怯，绣衾翻与兽炉亲。为题闺怨定愁人。
元	刘敏中	《玉楼春 次韵，答赵签事学子温来词末句云，》	清官厨馔无兼味。饥待公庭人吏退。野人尊俎有余欢，明月可批风可脍。野人衰残清官贵。生死论交吾未愧。天开酒禁已多时，却甚不来同一。
元	许有壬	《千秋岁》	青年诗好。正坐声名早。攀李杜，凌郊岛。官惭才力弱，技悟文章小。青镜里，朱颜不觉成衰老。习气消除尽，惟酒娱昏晓。思阮子，甘兵校。因知身外事，何似尊前笑。追往昔，中书已署阳城考。
元	管道升	《渔父词四首 以上四首见清河书画舫卷十》	遥想山堂数树梅。凌寒玉蕊发南枝。山月照，晓风吹。只为清香苦欲归。南望吴兴路四千。几时回去?溪边。名与利，付之天。笑把渔竿上画船。身在燕山近帝居。归心日夜忆东吴。斟美酒，脍新鱼。除却清闲总不如。人生贵极是王侯。浮利浮名不自由。争得似，一扁舟。弄月吟风归去。
元	许有壬	《满庭芳 庚寅正月十六日夜，独酌戏成》	学本迂疏，才非明哲，天恩偶听归田。良辰美景，相遇更欣然。细数人生行止，或城市、或在林泉。都评过，忘形适意，惟是在尊前。只今头尽白，但怜饮量，不似当年。甚蘖痰媒渴，无事招愆。时有亲朋来劝，学康节、微醉为贤。先生笑，偶当乘兴，又作饮中仙。
元	王庭筠	《菩萨蛮》	白云孤映遥山碧。碧山遥映孤云白。楼倚一天秋。秋天一倚楼。断肠随雁断。断雁随肠断。来雁与书回。回书与雁来。
元	刘敏中	《最高楼 次前韵》	文章好，自得似风漪。不定似棋围。郢人斫垩元无迹，仙家种玉不论畦。子能之，吾耄矣，奈何兮。都占断野芳花与月。更带却野亭风与雪。情放旷，境清夷。木瓜暂比空函往，琼瑶已报满车归。怪天孙，浑不藉，
元	王逢	《宫中行乐词（六首）》	望幸影娥池，微吟纨扇词。露盘迎月早，宫漏出花迟。珮杂銮和响，云连雉尾移。君王肯时顾，从爱赵昭仪。
元	王冕	《送沙德润之焉城》	公昔新著进士衫，道酣气岸清且髯。政事堂堂史册载，威仪肃肃民具瞻。光风回春霭芳草，剩水残山振枯槁。至今吾乡诸父老，去思剧口谈公好。当时进士几百人，奔趋衮衮登要津。时雍所溉圣泽厚，仕宦未有如公贫。公之家世秉周礼，伯叔兄弟官济济。饮冰食蘖二十载，浊径终不污清渭。而今四海乐太平，太平天子尧聪明。台阁诸老皆老成，岂不与公书大名？鄢城弦歌固非左，达以长官无不可。故人天上待公来，绣衣白简青骢马。
元	王丹桂	《望蓬莱 本名望江南  赠家兄忠武访及》	顿失笑，迷悟理全差。富贵荣华君活计，寂寥潇洒我生涯。高枕卧烟霞。长生趣，清兴果清嘉。暇伴延龄千岁鹤，闲观不谢四时花。何处觅仙。
宋	释原妙	《颂古三十一首》	猛虎深藏浅草窠，几回明月入烟萝。顶门纵有金刚眼，未免当头蹉过他。
元	赵孟頫	《题耕织图二十四首奉懿旨撰》	忽忽岁将尽，人事可稍休。寒风吹桑林，日夕声飕飗。墙南地不冻，垦掘为坑沟。斫桑埋其中，明年芽早抽。是月浴蚕种，自古相传流。蚕出易脱壳，丝纩亦倍收。及时不努力，知有来岁不。手冻不足惜，冀免号寒忧。
元	马钰	《满庭芳》	见人错失，动我心肠。交予怎不悲伤。思想烯指然臂，顶上然香。假饶投崖喂虎，尽舍身、弃命非常。争知得，有些儿妙理，别是嘉祥。清静无为鼎内，觉心中真火，下降肾堂。肾水化为真气，气结红霜。常常熏蒸四大，便玲珑、响叮铛。神光灿，得携云，归去蓬庄。
元	萨都剌	《法曲献仙音》	天喉舌，尚书老布衣。向璇穹、尝扶日出，卷珠箔、闲看云飞。成全。
元	苏大年	《长桥》	绿阴高树映清潭，一舸夷犹酒半酣。最爱西城城下路，长桥烟雨似江南。
元	杨维桢	《杨柳词》	杨柳董家桥，鹅黄几万条。行人莫到此，春色易相撩。
元	王寂	《减字木兰花》	髻罗双绾。滟滟修眸秋水翦。笑靥颦眉。无限闲愁总未知。虚檐月转。一曲未终肠已断。百斛明珠。买得尊前一醉无。
元	王逢	《天门行》	天门高高俯四极，寸田尺地登版籍。泽梁无禁渔者多，瀚海干戈恣充斥。去年官饷私敓攘，今年私醝官价偿。屠烧县邑诚细事，大将不死鲸鲵乡。烹羊椎牛醉以酒，腰缠白带红帕首。定盟歃血许自新，御寇征蛮复何有。国家承平岁月久，念汝纷纷迫糊口。羽林坚锐莫汝撄，慎勿轻夸好身手。春风柳黄开阵云，号令始见真将军。
元	马钰	《西江月》	是是非非远远。尘尘冗冗捐捐。人人肯肯解冤冤。步步湾湾浅浅。善善常常恋恋。玄玄永永绵绵。明明了了这圆圆。杳杳冥冥显显。
元	朱唏颜	《月中行 追补泰轩录事母夫人寿》	广寒折得桂枝回。嫫母惜多才。九重春色锦江来。齐劝九霞杯。玉堂有客移宫羽，歌词丽、总是诗材。我弱水隔蓬莱。几许碧桃开。
宋	释原妙	《偈颂六十七首》	一夏九十日，看看又将半。面门无位人，急著眼睛看。冷地蓦相逢，脚跟红线断。掌内握乾坤，翻身游碧汉。堪笑当年老瑞岩，惺惺石上重呼唤。
元	张可久	《凤栖梧 吴山尊胜塔寺》	塔拥平山银瓮小。老衲殷勤，说与游人道。劫火残灰填翠沼。断阶花隐双龙爪。藤压荒篱蟠桧老。井塌青苔，满地棘针草。悲风生木杪。
元	姬翼	《蓦山溪》	眨眉瞬目，说尽重玄理。黄叶止啼休，莫只待、锋锋相抵。玉关人老，归去罢论兵，闲日月，太平年，村酿家家是。横担拄杖，唱个哩罗哩。岂羡庙堂荣，更管甚、泥中曳尾。锦鳞自在，腾跃禹门高，收网罟，撤丝纶，不用垂钩饵。
元	卢挚	《最高楼 智郎中席上即一并序。予谢病北归，》	辖龙川李公、鄂牧安侯思诚索诗，为赋最高楼兼贻仲廉郎中长沙客，宁食武昌鱼。未觉故人疏。归舟唤醒乡关梦，宾筵容揽使君须。听民谣，今五绔，昔无绔。待留与，南州谈盛事。更恰好、南楼逢老子。明月夜，古来无。江头春草迷鹦鹉，幕中秋水映芙蕖。绿尊倾，红袖舞，醉时扶。
元	侯善渊	《一叶舟》	大道孤然独立。善用本元辙迹。寰海好云游。玩清秋。月色扶空澄瑞，微现桂红轻翠。嘉景最奇幽。赛瀛洲。
元	王冕	《九里山中 其二》	九里先生两鬓皤，今年贫胜去年多。敝衣无絮愁风劲，破屋牵萝奈雨何。数亩豆苗当夏死，一畦芦入秋瘥。相知相见无他论，笑看山前白鸟过。
元	谭处端	《青玉案 喝马》	师真引入修行路。默默无言句。慢慢持修归真素。般般返照尽成空，马儿悟。证内外无尘虑。真清真净投真处。细细搜寻妙玄趣。勘破浮华清虚做。降魔剑断孽缘休，马儿度。步步入长生户。
元	许有壬	《南乡子 和明初鹤饥韵四首》	淅米剑头炊。枵腹雷鸣出险诗。诗客眼高轻视鹤，如鸡。终是鸡群有等威。供饲不如期。柰此瓶储告尽时。也胜劈琴馋俗子，充饥。穷饿相从。
元	张弘范	《南乡子 送友人刘仲泽北归》	烟草入重城。马首关山接去程。几度留君留不住，伤情。一片秋蝉雨后声。无语泪纵横。别酒和愁且强倾。后会有期须记取，叮咛。莫负中秋。
元	凌云翰	《木阑花慢 赋白莲和字舜臣韵》	怅波翻太液，谁留住，蕊珠仙。向水殿云庙，玉容花貌，几度争鲜。人间延秋无计掩霓裳、犹忆舞便画里倾城倾国，望中非雾非烟。雁飞不到九重天。水调漫流传。柰花老房空，存心苦，藕断丝连。西风佩环轻解，有冰弦、谁复记华年。留得锦囊遗墨，魂消古汴宫前。
元	王恽	《鹧鸪引 赠驭说高秀英》	短短罗淡淡妆。拂开红袖便当场。掩翻歌扇珠成串，吹落谈霏玉有香。由汉魏，到隋唐。谁教若辈管兴亡。百年总是逢场戏，拍板门未易。
元	张弘范	《木兰花慢》	功名归堕甑，便拂袖，不须惊。且书剑蹉跎，林泉笑傲，诗酒飘零。人间事、良可笑，似长风、云影弄阴晴。莫泣穷途老泪，休怜儿女新亭。浩歌一曲饭牛声。天际暮烟冥。正百二河山，一时冠带，老却升平。英雄亦应无用，拟风尘、万里奋鹏程。谁忆青春富贵，为怜四海苍生。
元	王哲	《泌园春》	自问从初，少年如何，每每所为。好细寻重想，当时做作，恐违天地，或昧神祗。及至如今，恁貌颜将耄，限尽临头著甚医。还知否，有圣贤三教，莫也堪随。中认这慈悲。更长名香寝见知。把净清灵密，耀明囗显，一齐速练，下手修持。口印金科，心传玉诀，旧业除消诚未迟。搜前路，得归依玄妙，证道无疑。
元	邵亨贞	《古调笑令》	春水。春水。薄暮曲阑更倚。夕阳江上青山。山外行人未还。未还未还还未。千里相思不寄。
元	凌云翰	《苏武慢 鸣鹤余音  世传全真冯尊师苏武慢二》	篇论学仙之事。道园先生谓费无隐独善歌之，则能知者亦罕矣。及观先生所作，非惟足以追配尊师，而使世之汩没尘埃流连光景者闻之，而有遗世独立羽化登仙之想，则是篇於世，其可少乎。著雍阉茂之岁，灯夕后三日，偶阅道园遗，欲尽和之，甫成一篇，辄为韵拘，笔弗得骋。於是行思坐维，或得一句一韵，索纸书之。越三日又成四篇，尚少大半，意殊闷闷。二十三日城南醉归，拥孤咏，连得四篇半，与未已而夜寒手龟，不能足也。明日更成二篇半，并无俗念一篇，凡十又三篇，览者幸为正焉云缕虹竿，月钩星饵，海上金鳌曾钓。蓬岛连根，昆仑无外，不比人间嵩少。返本还源，成功满行，坐待紫皇飞诏。笑令威、千岁来归，知换几番华表。谁曾伴、阿母重游，蟠桃再结，目断西飞青鸟。林屋无扃，洞天不老，铁笛一声云杪。皎皎灵台，荧荧明镜，尘土等闲昏了。看火轮、飞出扶桑，万户千门皆晓。
元	王逢	《古从军行（七首）》	大钧播万物，无言自功成。郦生掉寸舌，不智遭鼎烹。非熊为王师，饭牛惭客卿。辕门鼓角动，整驾河汉横。
元	杨维桢	《宫词（十二首）》	后土琼仙属内家，扬州从此绝名花。君王题品容谁并，萼绿宫中萼绿华。
元	侯善渊	《声声慢》	忙郎痴，不识人抬。狂图捏怪胡来。执戆无智，空恁乱觅胡猜。口急虚脾厮，斗无明、驰骋奇乖。强作坏，把他人障闭，自己沉埋。若悟天机指诀，叩玄关一击，宝洞门开。玉姹金婴出入，左右相偎。自然阴阳匹配，向空中、产个仙胎。真人显，越鳌宫日殿，恣意徘徊。
元	虞集	《钓月轩（京兆杜本隶颜）》	方池积雨收，新水三四尺。风定文已消，云行影无迹。渊鱼既深潜，水华晚还出。幽人无所为，持竿坐盘石。
元	尹志平	《减字木兰花 赠燕京万莲会众》	回头返照。世事无穷堪失笑。返照回头。得意归来便好休。休休省也。莫纵贪痴狂野马。省也休休。一任年光春复秋。
元	张可久	《霜角 黄山寻霁》	云开洞府。按罢琼妃舞。三十六峰图画，张素锦、列冰柱。几缕。翠烟聚。晓妆眉更妩。一个山头不白，人知是，炼丹处。
元	尹志平	《临江仙 五华山住夏，时有道众见，以词赠之》	数载崎岖天下遍，而今幸遇林泉。饥来吃饭困来眠。离城几一舍，别是小壶天。坐上水山俱秀发，池中开满青莲。老来功行卒难全。未能三岛去，先作五华仙。
元	周砥	《赋得晚晴送禅师》	浮云暮褰霁，空宇湛然清。复念还山客，迟迟南涧行。新禽响丛木，残照入孤城。即此闲来往，方纡尘外情。
元	王吉昌	《减字木兰花 右初二日坎偶离》	一阳光启。戊室盘旋离合体。二返铅葩。永鼎温温进火车。深连巨海。踊出神鳌飞五彩。洞琐烟霞。密罩金童弄月华。
元	马致远	《落梅风》	蔷薇露，荷叶雨，菊花霜冷香庭户。梅梢月斜人影孤，恨薄情四时辜负。
元	王恽	《望月婆罗门引 舜举宋屯田幕官也，与予一见》	星屯落落，当年旌拥雍丘。西风腾踏清秋。回首黄云画角，吹断夕阳楼。且杯倾竹叶，歌戛吴钩。功名浪求。枉敝尽、黑貂裘。重恨人生无定，长负欢游。燕鸿南去，怅秋水、秋烟总是愁。江浦晚、稳宿汀洲。
元	王冕	《汶上 其二》	破梦闻金鼓，关心望玉绳。只知时候别，不觉夜寒增。冻雨成飞雪，长河走大陵。客情无可奈，却借驿楼登。
宋	释原妙	《颂古三十一首》	落花台上重铺锦，玛瑙阶前布赤沙。情义尽从贫处断，世人偏向有钱家。
元	张之翰	《金缕曲 送可与，即用其韵》	乐府宁无路。彼区区、斜门枉迳，少人知处。从得君词惊且讶，醉里坡仙曾遇。是梦里、稼翁教汝。玉尺金刀俱在手，把天机云锦裁成句。才落纸，便传去。笔头不用空豪怒。也应须、梨花缟夜，海棠红雨。一曲离歌悲壮处，不觉人间三鼓。有幽壑、潜蛟起舞。休道此情天不管，怕余音袅袅无人许。风送入，渡江橹。
元	王哲	《玉京山》	失笑迷阴化不来。顽愚心锁硬，怎生开。直饶富贵没殃灾。天年限，终久落轮回。鬼使早相催。儿孙难替得，有何推。恁时悔恨哭声哀。方知道，学道是仙材。
元	洪希文	《临江仙 暑剧，移酒就溪流  漱，因少憩松阴》	欲借明光无问处，野怀雅趣林丘。不妨枕漱事迟留。千岩如竞秀，万壑欲争流。月观风亭随处好，顿令热恼全收。一觞一咏足清游。世情看白发，心事付沙鸥。
元	张翥	《望海潮 丁巳清明日，登定海县招宝山望海》	扶桑何许，蓬莱何处，沧海一望漫漫。精卫解填，鼋鼍可驾，凌波直度三韩。云气有无间。只是天是水，无地无山。鳌掀，飓风俄起书生寒。从今不数鲵桓。羡秦人采药，龙伯垂竿。槎信未来，珠光暗徙，群仙约我参鸾。长啸壮怀宽。且振衣绝顶，酾酒长澜。挥手相招，片帆飞趁暮。
元	杨维桢	《吴钩行》	吴人杀二子，畔成双吴钩。吴王食赏令，不识钩中愁。临钩呼二子，飞来父心头。百金何足报，万户当封侯。佩双钩，比明月，为君嬖者斩、谗者刖。制诸侯，开伯烈，千秋万岁光不灭。
元	山主	《临江仙》	波冲落迦山际浩，嵯峨嫩草绵绵。名花妖艳满长川。莺啼猿噪，翠岭吐祥烟。紫雾朦胧遮媚景，红花淡锁岩前。琼楼钟撞命群贤。香云影里，
元	刘秉忠	《鹧鸪天》	残月低帘挂玉钩。东风帘思如秋。梦魂不被杨花搅，池面还添翠压稠。红叱拨，翠骅骝。青山隐隐水悠悠。行人更在青山外，不许朝朝不上。
元	何中	《南居寺》	闭户未从容，出门谁适从？聊随碧溪转，忽与白鸥逢。小雨十数点，淡烟三四峰。峰峰看不足，山寺已鸣钟。
元	卢挚	《清平乐 歙郡清明 天下同文》	海棠痴绝。忙甚都开彻。不是芜菁花上蝶。谁为清明作节。溪山今日无尘。绣衣却待禁春。莫遣鸣多事，老夫也是游人。
元	李俊明	《清平乐 壬申岁六月十四日》	满斟绿醑，劝我千金寿。不住光阴催老丑。三十七年回首。镜中白发无多。缺壶安用歌。有志封侯万里，列仙不奈?何。
元	王冕	《漫兴 其三》	青山隐隐带滦河，金碧光中望娑。五谷不生羊马盛，二仪殊候雪霜多。打围阵合穹庐转，警跸声传御驾过。渺渺黄沙天万里，壮心未解说风波。
明	王九思	《彭麓山房宴集》	客有红珊瑚，盈盈高数尺。持之博村酤，反为农父扼。相逢不一醉，别后怨畴昔。我今有美酒，来坐松下石。劝君君不饮，骑马将安适。不见桃李花，落尽五侯宅。
元	尹志平	《点绛唇》	学道难成，无明触处生烟火。招殃祸。时光虚过。生死如何躲。早悟前愆，更不生人我。还真个。时时明破。下手修仙果。
元	元淮	《春闺》	杏花零落燕泥香，闲立东风看夕阳。倒把凤翘搔鬓影，一双蝴蝶过东墙。
元	吴存	《锦棠春 迎周明翁治中》	万里槎浮碧汉，十年鹄立红云。龙墀乞得故乡身，风月许平分。魏国归时已老，会稽仕日犹贫。世间无此锦堂春，富贵少年人。
元	王恽	《南乡子 夏日，同王子勉雷彦正王子初纳凉西》	帘影静棋枰。平野风来分外清。一带好山供望眼，云屏。落日烟霏翠满亭。世事不须惊。底用相逢话独醒。常使玉瓶沙上酒，如渑。杖履时来。
元	高士谈	《庚戌元日》	旧日屠苏饮最先，而今追想尚依然。故人对酒且千里，春色惊心又一年。习俗天涯同爆竹，风光塞外只寒烟。残年无复功名望，志在苏君二顷田。
元	丘处机	《梦游仙 鸣鹤馀音卷之五以上周泳先补丘处机》	梦游仙。分明曾过九重天。浩气清英，素云缥渺贯无边。森钉似朝元。金童玉女传宣。当时万圣齐会，大光明罩紫金莲。群仙谣唱，诸天欢乐，尽皆得意忘言。流霞泛饮，蟠桃赐宴，次第留连。皆秉道德威权。神通自在，劫劫未能迁。冲虚妙，昊天网极，象帝之先。透重玄。命驾恍惚，神游掷火，万里回旋。四维上下，八表纵横，鸾鹤不用挥鞭。应念随时到了，无障碍，自有根源。看尽清都绛阙，迈瀛洲紫府笔难传。瑶台阆苑花前。瑞云掩映，百和香风散，四时不夜春长暖，处处觉闲。想因缘，是一点功圆。混太虚，浩劫永绵绵。任阎浮地，山摧洞府，海变桑田。
元	赵孟頫	《题耕织图二十四首奉懿旨撰》	五月夏以半，谷莺先弄晨。老蚕成雪茧，吐丝乱纷纭。伐苇作薄曲，束缚齐榛榛。黄者黄如金，白者白如银。烂然满筐筥，爱此颜色新。欣欣举家喜，稍慰经时勤。有客过相问，笑声闻四邻。论功何所归？再拜谢蚕神。
元	邵亨贞	《点绛唇 高照  先生，宋朝遗老也，尝有长短》	每育之，自可想见屯落秋深景物。近见吴野舟诵，而涵咏不已，有当予心，故述即景，且期后约。极目平芜，渚寒烟暝秋波远。凫莺散乱。黯黯天涯晚。蟹壮莼香，村瓮家家满。频相见。幽怀共展。翦烛巴山馆。
元	王冕	《金陵怀古》	坏墙幽径草青青，何处园林是旧京？海气或生山背雨，江潮不到石头城。英雄消歇无人语，形势周遭夕照明。回首长干思无限，水风杨柳作秋声。
元	刘志渊	《行香子》	妄认苦蕴。汩碍胸中。逐缘生、分别匆匆。好将万境，同摄心宫。泯迷踪，知诸相，体皆空。照见空宗。有用真空。显心法、动作明空。昆仑顶上，弄虚空。这空空，无可触，遍含融。
元	王处一	《苏幕遮 述怀》	我风狂，真九百。豁荡乾坤，爽气犹嫌窄。大道通融非有隔。地静天清，寸步轻轻蓦。晚云收，秋月白。万象参罗，灿灿流清色。休道东牟无羽客。妙用玄机，得得真常得。
元	张翥	《玉蝴蝶 春梦》	屏里昊山深窃，宿酲未解，午枕初甜。胆怯窗虚，惊起误使人嫌。是乳鸦、声声绿树，是语燕、两两朱帘。转愁添。斜翘不正，堕珥慵拈。厌厌。行云飞去，潇湘江上，巫峡峰尖。不尽销凝，海棠月上已窥檐。蝶粉寒、羞薰翠被，灯花瘦、懒叠香奁，倚春纤。暗啼妆泪，半袖红淹。
元	宋＊	《浣溪沙 冬日喜晴》	万瓦轻霜爱日明。游丝来往似春晴。幽禽弄暖百般声。斑竹乍翻经夏箨，绿池犹泛过秋萍。溪桥谁共探梅行。
元	王哲	《望蓬莱 烧了庵作，果有二弟子自宁海来，复》	重阳子，物物不追求。云水闲游真得得，茅庵烧了事休休。别有好归头。存基址，决有后人修。便做玲珑真决烈，怎生学得我风流。先已赴瀛。
元	杨维桢	《西湖竹枝歌九首》	苏小门前花满株，苏公堤上女当垆。南官北使须到此，江南西湖天下无。鹿头湖船唱郝郎，船头不宿野鸳鸯。为郎歌舞为郎死，不惜珍珠成斗量家住城西新妇矶，劝君不唱缕金衣。玭琶元是韩朋木，弹得鸳鸯一处飞。劝郎莫上南高峰，劝郎莫上北高峰。南高峰云北高雨，云雨相催愁杀侬。湖口楼船湖日阴，湖中断桥湖水深。楼船无梍是郎意，断桥有柱是侬心。病春日日可如何？起向西窗理琵琶。见说枯槽能卜命，柳州弄口问来婆。小小渡船如缺瓜，船中少妇竹枝歌。歌声唱入箜篌调，不遣狂夫横渡河。石新妇下水连空，飞来峰前山万里。妾死甘为石新妇，望郎忽似飞来峰。望郎一朝又一朝，信郎信似浙江潮。床脚耆龟有时烂，臂上守宫无日销。
元	尹志平	《江城子 沁州神霄宫赏月》	素光皎洁暮天晴。十分明。称幽情。赏玩随时，高会尽云朋。今夜澄澄垂普照，无此夕，得和平。碧空如水月盈盈。性珠停。保长生。四海清通，何处不圆成。更谢高明恩德重，临万国，教门兴。
元	王冕	《村居 其三》	欲识吾居处，屋前溪水流。门交青薜荔，篱蔓黑牵牛。有竹编书简，无花引钓舟。生涯随分已，何用卜菟裘？
元	姚燧	《满庭芳 寄赵宣慰平远》	有北先寒，来时鸿雁，记经何地初霜。问渠鹅鹳，何苦上颜行。浩荡烟波万顷，怕谁去、争许三湘。聊容与，谁求系帛，传语寄炎荒。丹山如凤鸟，相逢定是，问我行藏。说于今华发，为汝增伤。晚笑巢阿览德，莫贪快、千仞翱翔。和鸣拟，从吹?管，终不似朝阳。
元	韩奕	《清平乐》	房深户密。不放朝寒入。睡起就床梳洗毕。背坐半窗红日。衣香易冷频烧。琴弦正紧慵调。望断山中人信，几多春到梅梢。
元	丁鹤年	《画蝉》	饮露身何洁，吟风韵更长。斜阳千万树，无处避螳螂。
元	谢应芳	《江城子 贺萧墅张克让戊申正月九日初度生孙》	阿翁初度宴重闱。正熙熙。醉如泥。春到阶庭，玉树长孙枝。座客持杯停寿曲，都听取，凤雏啼。明年蓬矢两弧垂。对佳期。试周期。看取干戈，俎豆弄金龟。彭祖春秋应八百，孙似祖，与年齐。
元	魏初	《满江红 登汪师展江楼次张周卿韵》	落日江楼，山不尽、乱云横碧。还又见、人家烟火，倚天青壁。貔虎夜攒分远近，鱼龙入海无南北。道军门、昨夜有人来，传佳檄。歌慷慨，吾平昔。今潦倒，嗟何及。幸此身膏沐，太平文德。方喜诗坛逢老手，却愁酒阵当强敌。便从今、都与卷降幡，知吾必。
元	李道纯	《满江红 赠止庵张宰公》	性正惟中，只这是、修仙秘诀。若稍有偏颇，动生差别。试向动中持得定，自然静里机通彻。会三元、五气入黄庭，金花结。运火功，有时节。海潮生，天上月。那一升一降，复圆复缺。十月工夫无间断，一灵妙有超生灭。更问予、向上事如何，无言说。
元	李齐贤	《巫山一段云 紫洞寻僧》	老喜身犹健，闲知兴更添。芒鞋竹杖度千岩。迎送有苍髯。坐久云归岫，谈余月挂檐。但教沽酒引陶潜。来往意何厌。
元	杨维桢	《龙王嫁女辞》	小龙啼春大龙恼，海田雨落成沙炮。天吴擘山成海道，鳞车鱼马纷来到。鸣鞘声隐佩锵琅，璚姬玉女桃花妆。贝宫美人笄十八，新嫁南山白石郎。西来态盈庆春婿，结子蟠桃不论岁。秋深寄字湖龙姑，兰番庙下一双鱼。
元	杨维桢	《箕斗歌》	计孛怯梼杌，紫木背文章。我迕一宿直箕斗，不愁斟酌愁簸扬。斗之柄，实司天；箕之风，由犯月。箕胡为，张口吻；斗胡为，閟喉舌。骑箕尾，诉阊阖。屏谗邪，正出纳。文昌开，箕斗合。
元	长筌子	《神仙会》	堪嗟世上人，个个蚕成茧。不肯回头，抵孔火坑贫恋。千辛万苦，甘受无辞叹。置家计，虑妻男，恐不办。一朝业满，看你如何免。眼光落地，别改一般头面。披毛戴角，恁时难分辩。早下手，出迷津，应仙选。
元	马钰	《满庭芳 破迷》	名成利遂，男婚女娉。不觉容衰霜鬓。转使，岂想大限将近。小鬼傍观失笑，且从他、残喘胡骋。忽染患，便卢医扁鹊，药无相应。自忧家念计，追魂贴前来，才方自省。都谓儿孙妻妾，送了性命。气断魂归冥路，自心知、并无功行。阎老恶，便教又去，地狱永镇。
元	许有壬	《柳梢青 老病客燕，真正经艰岁，口腹甚窘，》	诵秦少游柳梢青乐府，依其调作俚曲以遣兴。南方适口多品，此则记予之篇嗜而多用者，可行盖亦知味，请同赋，资一笑云窗对晴岚。门临流水，坐阅归帆。为口劳心，雪犹烧，霜便分柑。酒香梅下茅庵。就湖置、新鱼满篮。梦记当年，此皆身享，好个江南。首及许桢步韵四首并删去另录。
元	韩奕	《竹炉》	绿玉裁成偃月形，偏宜煮雪向岩扃。虚心未许如灰死，古色人看似汗青。偶免樵柯供土锉，尚疑清籁和陶瓶。达人曾拟同天地，上有秋虫为篆铭。
元	马熙	《摸鱼子》	买陂塘旋栽杨柳，梦中还理家务。十年不到衡山麓，孤负楚云湘雨。苹映渚。渺杜若江蓠。香接烟霞屿。口心相语。为蝇骥东西，云龙上下，误却钓游趣。生平志，愿识平舆二许。煌煌岳降申吕。集词敬为先生寿，博得月章星句。毋我醑。只小草幽兰，心醉离骚谱。松存径古。待游遍西园，荷锄归去，吾亦爱吾圃。
元	侯善渊	《长思仙》	既为人。勿因循。百岁光阳有几能。虚劳染世尘。好修真。养元神。两耀交光碾玉轮。阴精一点纯。
元	白朴	《沁园春 金陵凤凰台眺望》	独上遗台，目断清秋，凤兮不还。怅吴宫幽径，埋深花草，晋时高冢，锁尽衣冠。横吹声沉，骑鲸人去，月满空江雁影寒。登临处，且摩挲石刻，徒倚阑干。青天半落三山。更白鹭洲横二水间。问谁能心叱，秋来水静，渐教身似，岭上云间。扰扰人生，纷纷世事，就里原无此二字，兹从丁本补何常不强颜。重回首、怕浮云蔽日，不见长安。
元	刘志渊	《采桑子》	虚无妙道心坚守，虚自投来。氤氲成胎。灵质无中日月栽。时时自饮昆山酒，醉卧丹台。令摄三台。万劫迷云一豁开。
元	杨维桢	《城西美人歌》	长城嬉春春半强，杏花满城散余香。城西美人恋春阳，引客五马青丝缰。美人有似真珠浆，和气解消冰炭肠。前朝丞相灵山堂，双双石郎立道旁。当时门前走犬马，今日丘垄登牛羊。美人兮美人，舞燕燕，歌莺莺，蜻蜓蛱蝶争飞扬。城东老人为我开锦帐，金盘荐我生槟榔。美人兮美人，吹玉笛，弹红桑，为我再进黄金觞。旧时美人已黄土，莫惜秉烛添红妆。
元	尹志平	《无梦令》	春日龙阳春睡。悟得春光真意。红日正三竿，却被春风惊起。惊起。惊起。万事一场春寐。
元	王处一	《行香子 谢圣水会众》	独倚蓬门，作个行香。赞虚无、道德清凉。穿金透石，空外呈祥。便饮刀圭，添丹鼎，炼真阳。廓散长空，得遇仙方。谢诸公、颁赐衣粮。重开道宴，补惜灵光。自享遐龄，增福慧，远悲伤。
元	丘处机	《望远行 因旱，赠渭南王坦公醮上诸道友》	九夏疲天旱，万物伤时热。算都为人心，分外生枝节。衣鲜马，壮社火班行引拽。小兄弟虚耗村村结。下士无邪正，上帝分优劣。咱心不同，彼志胡漂撇。启虔诚修斋念善，因循岁月。望贤圣、空里相提挈。
元	王冕	《访旧游》	今日放轻舟，令人忆旧游。看花穿水竹，沽酒近江楼。故老论遗俗，相知已白头。晚来乡思切，孤雁楚天秋。
元	马钰	《金莲出玉花 清真子姚公索》	命中养性。水里生金真本柄。席绕龙蟠。走玉飞金结作团。刀圭恣饮。产个胎仙端更正。别是生涯。出入腾空步翠霞。
元	杨维桢	《八月五日喜雨，初阳台上作》	敲门空过太史宅，曳杖却上初阳台。雷从葛仙井底起，雨自黄妃塔上来。官军捷报铜铊陌，山人酒泻白螺杯。凭谁得知诗句好，山东李勋今有才。
元	郯韶	《虞山道中有怀》	言偃宅前湖水东，千门杨柳绿摇风。一篷山色斜阳外，半夜雨声春梦中。独客年年如旅雁，行人草草似惊鸿。芳洲杜若凭谁采，心逐寒潮处处同。
元	王哲	《解冤结 今丹阳下山权与陆仙作伴》	我行符水。公修药饵。一居山，一居市。两处崇真暗相洽，即非彼此。无为漏、共成不二。扶风儒士。同为教旨。辟得正，上合天意。行满功成去蓬莱。却寻旧址。如今且、休言异寄。
宋	释原妙	《示徒三戒》	举足动步，无益于人，戒之莫行。
元	侯善渊	《长思仙》	聚玄霜。浸琼浆。二物调和火里藏。烹煎满鼎香。味非常。色精光。咽罢还纯透体凉。醺醺现玉皇。
元	岳瑜	《水调歌头 天香姓桂名真》	风清玉蟾莹，霜薄翠鸾愁。夜深羽衣一曲，如在月宫游。色占名园琪树，香动仙岩贝阙，携手正宜秋。登科当小试，私语更低头。赤栏桥，金粟影，绣帘钩。荷花六郎模样，消得一风流。遗落文昌籍姓，重叠太妃名字，声价满神州。贮君鸳鸯阁，期我凤凰楼。
元	元好问	《江城子》	杏花开过雪成团。惜朱颜。负清欢。只道今年，春意已阑珊。却是地偏芳信晚，红数点，小溪湾。碧壶香供挽春还。一枝闲。淡相看。月落山空，谁与护朝寒。传语春风留客好，莫容易，便吹残。
元	黄公望	《次所和竹所诗奉柬（四首）》	片玉山前人最良，文章体物写谋长。古来望族推吴郡，直到云仍姓字香。
元	马钰	《玩丹砂 赠张仙》	决烈修持大丈夫。专心致志免三涂。冰清玉洁个尘无。空里人头欢笑落，壶中斗柄斡旋舒。丹成九转驾云舆。
元	元好问	《水调歌头 汜水故城登眺》	牛羊散平楚，落日汉家营。龙虎掷何处，野蔓荒城。遥想朱旗回指、万里风云奔走，惨澹五年兵。天地入鞭，毛发懔威灵。一千年，成皋路，几人经。长河浩浩东注，不尽古今情。谁谓麻池小竖，偶解东门长啸，取次论韩彭。慷慨一尊酒，胸次若为平。
宋	张士逊	《官舍书事二首》	官舍如僧舍，翛然万虑清。等闲无客到，容易有苔生。
元	王冕	《红梅 其四》	翠华影转宜春苑，苑里红梅一夜开。学士赋诗承赐宴，内官传道首绯来。
元	马钰	《南柯子 自诫》	儿女心头尽，田园意上除。金银财宝与妻孥。物物般般，屏弃恰如无。却著人情事，堪嗟性蠢愚。不如一拨守清虚。无作无为，便是好功夫。
元	吴氏女	《木兰花慢 和郑禧》	看红笺写恨，人醉倚，夕阳楼。正故里梅花，才传春信，先认儒流。此生料应缘浅，绮窗下、雨怨共云愁。如今杏花娇艳，珠帘懒下银钩。丝萝乔树欲依投。此景两悠悠。恐莺老花残，翠嫣红减，辜负春游。蜂媒问人情思，总无言、应只自低头。梦断东风路远，柔情犹为迟留。
元	元好问	《青玉案》	熙春台下花无数。红紫映桃溪路。蝶往蜂来知几许。翠筠亭外，绿杨堤畔，时听娇莺语。绮筵罗列开尊俎。总是神仙侣。竟举笙歌驰玉醑。介公眉寿，年年此日，长与花为主。
元	赵可	《鹧鸪天》	金络闲穿御路杨。青旗遥认醉中香。可人自有迎门笑，下马何妨索酒尝。春正好，日初长。一尊容我驻风光。归来想像行云处，薄雨霏霏洒面。
元	元好问	《满江红》	雪霜林，一夜、报春消息。看是处、青回柳眼，粉匀梅额。和气已回倾斗阙，寿星更喜明南极。问四、节物奉谁欢，辽东客。熊梦旦，非常日。珠履闹，金钗密。指双溪千顷，共斟琼液。不用殷勤千岁祝，姓名已上神仙籍。但时从王母借蟠桃，躬亲摘。
元	冯尊师	《苏武慢》	识破尘寰，樊笼跳出，飘荡幸无拘束。萍踪自在，雅操孤高，还若野云麋鹿。遇坎乘流，混俗和光，知止有何荣辱。恣陶陶、海上人间，不管岁华催促。从此后、笔砚生尘，蝇蜗绝念，安分翠微云屋。般般放下，事事都休，静对小轩梅竹。一味疏慵，万古淳风，便是真常清福。任群情昼夜，世路奔波，竞争蛮触。
元	谭处端	《瑞鹧鸪》	修行非易亦非难。应物慈悲认内闲。意上有尘山处市，心中无事市居山。常耕清净田三段，定守无为舍一间。地久天长专一志，自然结就紫金。
元	史药房	《水龙吟 清明后浃日，过子方小饮，廉栊靓深》	韵萧远。主人出侍人弹琵琶侑觞，酒未终，上马径去，恍然蓝桥湓浦之遇也，赋水龙吟以记其事，呈子方一笑等闲过了清明，草痕深一庭新翠。光风信息，牡丹初褪，茶犹未。燕语清圆，梅英松润，困人天气。笑文园倦客，诗才减尽，犹有，伤春意。别有留春去里。小房栊、玉英双倚。天香浮动，朱衣乍试，铅华尽洗。一曲琵琶，轻拢挑拨，未觞先醉。又匆匆上马，蓝桥路隔，漫增凝睇。
元	张翥	《露华 玉簪》	瀛洲种玉。总付与花神，月底深。琢就瑶笄，光映鬓云斜叠。几度借取搔头，别试汉宫妆束。风露冷，幽香半襟，淡伫阑曲。亭亭雪艳愁独。爱粉沁冰，须金粟。石上那回磨断，争忍轻触。一自楚客归来，珠履旧游谁续。秋梦起，残妆半簪坠绿。
元	马需庵	《清平乐 同乐馆》	红炉画阁。有酒须同乐。千古独醒终是错。休笑刘伶毕卓。小槽酒滴珍珠。请君任意零沽。试饮三杯春露，出门定要人扶。
元	姬翼	《恣逍遥》	图名图利，争人竞我。开眼后、一场。谁高谁下，谁强谁弱。阎老子、一般笼里。事事俱休，般般打破。无拘管、住行坐卧。风前月下，水边岩左。且由俺、快活则个。
元	杨维桢	《春侠杂词（一十二首）》	蜀琴初奏双鸳鸯，冘竹和鸣双凤凰。夜阑酒散不上马，紫荆月堕西家墙。
元	刘处玄	《江神子》	道心不与世心同。悟知空。物尘容。物尘容。达理明真，应变自然通。憎爱是非俱不染，游福地，伴松峰。炼成鹤体碧霄中。任西东。访蓬宫。出了阴阳，仙寿永无穷。海变松枯真不朽，超三界，从仙翁。
元	王处一	《江神子 进道》	神光涌涌透穹苍。凑灵阳。悟真常。般运三车，都会聚明堂。撞过天门归紫府，无衰老，免危亡。寄身浮世效风狂。性芬芳。骨坚刚。了了圆成，不假暗遮藏。八表飞腾无挂碍，随万物，显圆方。
元	高道宽	《苏幕遮》	大真元，超法界。锻炼精华，历劫常不坏。七朵金莲神通大。普度群迷，同赴蟠桃会。紫金丹，白玉块。处处圆明，朗朗常现在。一派清流通方外。遍体阳神，出入谁能赛。
元	王冕	《对雨 其四》	知少虑亦少，闲多病转多。干戈愁正切，风雨恨如何？华屋迷青草，玄门暗绿萝。凄凉无可奈，感慨动悲歌。
元	王冕	《石湖寺 其一》	略彴江烟外，招提水气中。故人于此隐，幽致得时同。酿酒来彭泽，栽莲接远公。浮生底须论，谈笑且春风。
元	王哲	《踏莎行 咏＊》	铁神灵，我心有则。随身应手开端的。种成大药称伊功，载生善果凭君力。倒恩山，打摧爱狱。是非烦恼频频。锐然敲碎顽，便令。
元	杨维桢	《览古四十二首 其九》	田叔作鲁相，王不敢游田。痛愧取民物，偿以中府钱。汉人重长者，长者岂非贤？
元	王吉昌	《采桑子 赠王姑》	性弘定慧空消息，虚谷传神。无象天真。拍塞乾坤貌至纯。历年无碍圆明相，不变长春。祖意明伸。阴粹阳精身外身。
元	杨维桢	《朱邸曲》	朱邸连云起，高甍荫大逵。要贤能置驿，独觅郑当时。
元	马钰	《＊心香 赠王五先生送环墙内饮膳》	教去当除，争办斋厨。弟兄懑、错用功夫。不如休歇，早认元初。便觅云根，寻云脚，履云衢。喘息如龟，似有如无。觉冲和、来往宽舒。斡旋山岳，呼吸江湖。得产仙胎，成仙质，赴仙都。
元	王逢	《淮安忠武王箭歌题垂虹桥亭》	淮王昔下江南城，万灶兵拥双霓旌。锦裘绣帽白玉带，金戈铁马红鞶缨。皂雕羽箭三十六，一一插向鲨鱼箙。鹿麛昼号猿抱木，王师所过全生育。彤弓亲授圣天子，弓影射入东吴水。水波恍浸铜柱标，仰见浮屠半霄起。王当是时戢武功，指顾草树生春风。宋家降玺朝暮得，思罢贯革垂无穷。浮屠上层龙所宫，宝盘细碧莲花同。弦张满月报驺发，忽露半笴芗云中。铙歌啁轰鼓笳竞，父老顿足欢声应。泗州使返睢阳亡，汉关将入天山定。两贤成败关衰盛，雄材逸气王谁并。我浮扁舟五湖兴，载拜何由重安靖，猛士经过合深省。
元	许有壬	《如梦令》	火榻只宜春早。纸张不知天晓。枕上问山童，门外雪深多少。休扫。休扫。收拾老夫茶灶。
元	张之翰	《唐多令》	静有读书缘。贫无使鬼钱。尽虚斋、尽日萧然。鲸海波涛三万丈，元不到、此山前。梦蝶正翩翩。香飘篆烟。更何心、敢怨青天。若论闲居多少兴，风与月、浩无边。
元	马钰	《踏云行》	男女虽亲，死生难躲。浮名浮利浮云朵。万缘一恰如无，长生路上修仙果。玉户频开，金关紧锁。灵珠里面持经课。功成轻举踏云行，大罗。
元	侯善渊	《益寿美金花》	琳宫谪降。一点胎光如玉样。德化风规。神秀精华貌转徽。亲风相若。自适清虚堪倚托。仙仗齐临。宵夜清歌叫玉音。
元	冯子翼	《书事》	客舍如僧舍，秋风几席清。竹孙仍带箨，鸠妇已呼晴。年老心情减，官卑去就轻。京师名籍甚，郑子岂其卿。
元	王哲	《采桑子》	昨宵独卧冰凌道，三耀常观。自在心安。愈觉清凉不觉寒。尾闾过来夹脊上，辘辘长搬。透入泥丸。返老长生别有欢。
元	侯善渊	《渔家傲 以上上清太玄集卷七》	一笠一蓑堪倚靠。波光曲岸垂钩钓。浮卮自频告。高吟笑。尽教人道渔家傲。独弄无弦琴一操。个中始觉知音少。江月盈山空相照。谁登晃。蟾宫唯我亲曾到。
元	王冕	《山中杂兴 其二》	因拜山农号，生涯日日新。带泥移瘦竹，和藓择枯薪。时酌山泉赏，都无世俗尘。乌鸢虽见忌，麋鹿自相亲。
元	姚燧	《虞美人 玉梳赠内子》	相辉瑜珥瑶钗凤。宝翼蜻蜓动。新妆又得水苍梳。人道秋风何物不琼踞。人无玉质容何害。玉德斯堪爱。尚惭犹未十分全。听取明年环佩戛?
元	邵亨贞	《河传》	春画。倦绣。轻揎罗。背倚秋千。杜鹃。年年恼人三月天。锦笺。空将心事传。小玉偷移筝上雁。弦索断。惊起睡鸳散。粉墙西。杨柳堤。马嘶。谁家游子归。
元	王冕	《次韵答王敬助 其五》	丰年真可乐，那虑边霜。新稻翻匙白，香韭出瓮黄。相逢宜脱略，不必论炎凉。多少清游梦，无能到帝乡。
元	魏初	《水调歌头 喜雪》	南国昼多雾，大是写真诗。今年何许风色，吹作雪花飞。人道使车刚节，我道使车和气，此语未应非。簿案尽丛杂，梅竹复参差。钓鱼君，今老矣，复何之。人传日边消息，四海入皇威。况是髯张癯霍，偶有相逢今日，时复吐奇辞。朱子有佳酒，连为倒琼。
元	马钰	《青玉案 赠染何先生》	无涯火院常笼罩。似醉梦，难分晓。卖弄惺惺非耍俏。争财竞气，恋妻男，算到底，终须掉。譬似无常坑窖了。便急急，搜玄妙。固养灵根真火燎。澄澄湛湛，证元初，大药就，天书诏。
元	李齐贤	《沁园春 将之成都》	堪笑书生，谬算狂谋，所就几何。谓一朝遭遇，云龙风虎，五湖归去，月艇烟蓑。人事多乖，君恩难报，争柰光阴随逝波。缘何事，背乡关万里，又向岷峨。幸今天下如家，顾去日无多来日多。好轻裘快马，穷探壮观，驰山走海，总入清哦。安用平生，突黔席暖，空使毛群欺卧驼。休肠断，听阳关第四，倒卷金荷。
元	马钰	《忆王孙 和重阳真人》	心清步步入玄门。意静溉本根。蓦地听闻没口论。性无昏。一点。
元	杨维桢	《关山月》	月出关山顶，将军鼓角悲。汉皇今夜宴，影落素娥池。
元	周砥	《绝句五首》	朝露涂野草，颜色暂辉光。不知秋节去，朝露变为霜。
元	元好问	《南乡子》	迟日惠风柔。桃李成蹊绿渐稠。把酒尊前逢盛旦，凝眸。十里松湖瑞气浮。功业古难侔。宜在凌烟更上头。彩色闲浮喜气，风流。千岁三公。
元	李道纯	《水调歌头 显性理 清庵莹子语录卷六案李道纯》	至道无言说，神功妙莫量。本来具足，添之无碍减无妨。不在多闻广学，只要潜通默会，定里细参详。个中端的意，元不离中黄。圆陀陀，光烁烁，现堂堂。无余无欠，通身无象合真常。只这而今默识，便是当年弥勒，直下要承当。开放顶门眼，遍界不能藏。宗女同昌公主唐多令词，南史宋帝时点绛唇唐多令词，皆道纯伪托。
元	张翥	《孤鸾 题钱舜举仙女梅下吹笛图》	江皋空阔。更半霎轻风，些儿微雪。倚树仙姬，翠袖暮寒应怯。闲拈玉龙自品，爱冰姿、与花争洁。一阕霓裳乍了，又落梅初叠。怕曲终人去彩云绝。便梦断瑶台春思愁结。、那堪绿毛幺凤，向苔枝、数声啼咽。留得余香满袂，已西山斜月。
元	萨都剌	《卜算子 泊吴江夜见孤雁》	明月丽长空，水净秋宵永。悄无鸟鹊向南飞，但见孤鸿影。自离边塞路，偏耐江波静。西风鸣宿梦魂单，霜落蒹葭冷。
元	白朴	《水龙吟 送张大经御史，就用公九日韵，兼简》	贾按察司时。丁钞本题下注云庐号疏斋。绣衣揽辔西行，慨然有志人知否。江山好处，留连光景，一杯别酒。世事无端，恼人方寸，十常八九。对霜松露菊，荒凉三径，等闲又、登高后。问讯宣城太守，几裁诗、画堂清昼。山长水阔，思君不见，踟蹰搔首。却羡行云，暂留还去，无心出岫。笑穷途岁晚，江头送客，唱青青柳。
元	王哲	《西江月 四害》	堪叹酒色财气，尘寰被此长迷。人人慕带似醯鸡，乱性昏神丧慧。独我摇头不管，介然甘守孤。粗衣粝食淡黄齑。养就胎仙既济。
元	张野	《太常引 赠歌者妙音居士》	前身应是散花仙。一念堕尘缘。参透曲中禅。比一串、摩尼更圆。林莺巧啭，玉冰飞韵，三昧有谁传。休惜遏云篇。早医得、维摩病痊。
元	谭处端	《蓦山溪》	修行锻炼，休觅婴和姹。认取本元初，起尘埃、须除莫惹。常生正觉，宜向触来看，绝人情，去浮嚣，俗事般般舍。长行坦荡，闲里调和假。空里做真修，恁清清、冷冷脱洒。日中静损，真正合虚无，乐逍遥，趣闲闲，步步无生也。
元	白朴	《水调歌头 咸阳怀古，复用前韵。》	鞭石下沧海，海内渐成空。君王日夜为乐，高枕望夷宫。方欢东门逐兔，又慨中原失鹿，草昧起英雄。不待素灵哭，已识斩蛇翁。笑重瞳，徒叱咤，凛生风。阿房三月焦土，有罪与秦同。秦固亡人六国，楚复绝秦三世，万世果谁终。我欲问天道，政在不言中。
元	吴讷	《战昱岭关》	鼓角声雄队伍齐，扬兵晓战昱关西。黄金匣动双龙出，赤羽旗开万马嘶。露布不烦诸将草，诗篇还效古人题。沙溪春酒甜如蜜，醉卧花阴听鸟啼。
金	元好问	《续小娘歌》	雁雁相送过河来，人歌人哭雁声哀；雁到秋来却南去，南人北渡几时回！
元	姬翼	《太常引》	化工幻出是非囊。般递利名场。痴子竞商量。便迷却、家园故乡。摧残冰雪，忧愁风雨，几度变炎凉。一念果难忘。受万劫、轮回自当。
元	张翥	《百字令 眉间雁》	晓妆乍了，又翩翩何许、飞来临镜。欲寄相思无一字，拈起芳心重省。鬓云低，眉颦山远，去翼宜相映。娇波频送，恍如秋水涵影。几度揉损啼红，恨卿卿不到，吴江枫冷。一点风流应解妒，翡翠双钿相并。忘入香奁，时偎绣枕，看足宫花暝。多情翦就，忍教分做孤另。
元	丘处机	《金莲出玉花 法门寺李生求》	一团臭肉。千古迷人看不足。万种狂心。六道奔波浮更沉。天真佛性。昧了如何重显证。宝范仙宗。觉后凭君豁蔽蒙。
元	长筌子	《鹧鸪天 夏》	弄舌闲禽向郁林。涤蒸散发趁松阴。清风习习来冰簟，陶写真情取次吟。天似水，柳如金。火云叠翠出遥岑。危楼安枕王孙趣，静室忘机逸士。
元	尹志平	《西江月 劝众减睡》	夏日勤修宝殿，冬天好炼顽心。三更不纵睡魔侵。便是先生戒禁。学道休迷妄想，修真莫失丛林。无为功满恣歌吟。自在高眠稳枕。
元	王逢	《寄桃浦诸故知即事（五首）》	山床折足琴暗徽，种菊不种西山薇。愿从汉士碑有道，梦逢秦鬼歌《无衣》闲园不入烟火境，巨浸尽漂桃上梗。老伴惟余卧陇云，抱晦含光体常静。
元	王恽	《点绛唇 寿周斡臣》	千古诗坛，苦吟谁得风骚妙。羡君才调。一蹴无边徼。岁岁中秋，喜见朱颜好。霜蟾皎。一尊倾倒。万事秋毫小。
元	王冕	《四月十二日书怀》	去年直北走风沙，今日江南事事讹。转首不知春已去，闭门只觉树阴多。青天有月徒惆怅，空谷无人绝笑歌。极目中原天万里，野烟荒草几铜驼。
元	王哲	《喜迁莺》	门开悟。此去难为，双眸回顾。得云，怡然稳驾，飚外乐声堪。他旧朋霞友，舞袖前来谈吐。中素。知余唯有，慈悲公据。主。风做里，不能重步。离上已清凉，圆明返照，出自家园圃。吉瑞祥嘉庆，今也宿於何处。诚露。非遥欣指，朝元观所。
元	姬翼	《雨中花慢》	一点灵源，澄湛照彻，多生浩劫情尘。有不夜壶天风物，亘古仍存。踞阃玉麟哮吼，对床石女谈论。海童微念，寥天晴雪，不下鸥群。蛸翘蠢蠕，同入吹嘘，寒谷为我回春。那更有、越吟思旧，楚些招魂。尽恁铜盘蜡炬，摩挲晚照余曛。神丹既济，玄珠好在，默默昏昏。
元	张之翰	《江城子 游孙园》	丹青画出小亭台。巧安排。绝尘埃。二十年间，成此亦奇哉。借问主人凡几醉，直到老，不曾来。来莺去燕莫相猜。水平阶。迳生苔。倚遍阑干，堪爱也堪哀。柳外春风都不管，依旧遣，百花开。
元	杨维桢	《箫杖歌》	空心劲草琅轩节，瘦如笔枝赤如铁。壶公手中曾掷之，黄公石上飞星裂。玑天道人双眼青，见之不减九节藤。神丁未窥混沌窍，中有万壑铜龙声。道人亲凿崆峒玉，九漏玲珑尺度足。黑蛇飞来膝上横，道人手中啸鸾鹄。自言奇音不敢作，寒星堕地风折岳。去年台山解虎斗，今年狼山敲豸角。铁崖相见洞庭东，腰间笛佩苍精龙。湘江雨脚吹雌风。相呼道人木上座，杖陂水拔须眉峰。
元	张雨	《木兰花慢 秋词》	看秋容渐好，一番雨，一番凉。试点检吾家，小山丛桂，金粟都黄。涛江限他吴越，便胥魂、不似向时狂。眼底龙飞凤舞，梦中狐啸鸱张。茫茫今古总堪伤。歌罢意难忘。甚老矣稽生，五弦挥手，怕听清商。渊明平生师友，白衣人、借与我持觞。若问醉翁年纪，指渠松柏高冈。
元	贯云石	《双调·清江引》	若还与他相见时，道个真传示：不是不修书，不是无才思，绕清江买不得天样纸。
元	周权	《沁园春》	说与黄花，九日今朝，同谁举觞。笑指点行囊，虽然羞涩，来闹市，怎忍荒凉。螯压橙香，酒浮萸紫，醉脱乌纱鬓欲霜。孤云外，是吾庐三径，归兴偏长。催人苒苒年光。问役役、浮生着甚忙。自东篱人去，总成陈迹，龙山饮散，几度斜阳。人物雕零。乾坤空阔，世事浮沉醉梦场。登高处，倚西风长啸，任我疏狂。
元	谭处端	《神仙灿》	谭哥昔日，赡养家缘，积孽有若山丘。因遇仙师，东历海岛三州。劝诱顽愚向善，悟轮回、舍爱回头。随缘过，守清贫柔弱，云水闲游。因过怀州仙府，后闲行贵县，时遇深秋。迤入严冬寒冷，得避无由。不免化些纸布，望诸公念忆同流。如省悟，结云朋霞友，物外同修。
元	王恽	《感皇恩 赠提刑曹仲明》	把酒爱髯卿，故家风度。不为临江老能赋。饱谙世事，成败见来无数。，岁月如流，睽离良苦。更着佳人怨迟暮。愁顿解，一笑团圆儿女。殷勤奋君记取、周郎语。
元	洪希文	《浣溪沙 雪夜病起》	入室天然恼病禅。打窗风雨闷吟仙。归心一点落灯前。犹有十三楼上酒，可无三百杖头钱。一年心老一年年。
元	王恽	《浣溪沙 乙亥自寿，时二孙  行一女孙  儿时》	梅点冰梢蒂凝。兰芽珠树鲜明。团奕香火此时情。避世远惭金马客，现山人道老人星。雪边岩桧尽青青。
元	刘处玄	《行香子》	金鼎生光。常真香。宝瓶花、四序芬芳。虚空贤圣，咫尺西方。上敬三清，明三耀，悟三皇。上古人淳，厚实佳祥。性通天、与道无妨。暗行平等，柔胜刚强。意似仙真，全仙行，住仙乡。
元	王吉昌	《江神子慢 真坐》	修真万缘。心地下、功夫要刚烈。育愚拙。放四大、自在安闲不。志如铁。强斩马猿双足折，罢颠劣、都收归寂灭。八关六腑三宫，总和畅，万神悦。龟息玄通无间，得澄湛子母，团圆交结。两情泄。显阳体、炼就飞行时节。意冰洁。造化真空归物外，无为道、圆成还若缺。放开性月辉辉，贯乾坤彻。
金	元好问	《眼中》	眼中时事亦纷然，拥被寒窗夜不眠。骨肉他乡各异县，衣冠今日是何年？枯槐聚蚁无多地，秋水鸣蛙自一天。何处青山隔尘土，一庵吾欲送华颠。
元	倪瓒	《寄张贞居》	不但入城踪迹少，南邻野老见犹稀。狂歌衰凤聊自慰，旧学屠龙良已非。苍藓浑封麋鹿径，白云新补薜萝衣。羊君笔札谁能继，欲读灵文一扣扉。
元	张弘范	《南乡子》	深院日初长。万卷诗书一炷香。竹掩茅斋人不到，清凉。茶罢西轩读老庄。世事莫论量。今古都输梦一场。煞利名途上客，乾忙。千丈红尘。
元	马钰	《黄鹤洞中仙 继重阳韵》	大悟明明也。大智闲闲也。大道行行应自然，风风马。永永逍遥也。大水高高也。大火炎炎也。大药辉辉晃宝瓶。真真马。得得长生也。
元	王冕	《听秋轩》	人世红尘高没马，老禅方丈足清幽。入门便觉气侯别，历耳似知天地秋。不羡书生能作赋，却怜游子太多愁。夜来树影飘零尽，明月无端生屋头。
元	王冕	《梅花 其二》	潇洒托身溪谷，清高不染红尘。数点幽花的砾，包藏万斛阳春。
元	李齐贤	《巫山一段云 黄桥晚照》	隐见溪流转，纵横野垅分。隔林人语远堪闻。村径绿如裙。鸢集蜈山树，鸦投鹄岭云。来牛去马更纷纷。城郭日初曛。
元	杨维桢	《吴咏十章用韵复正宗架阁》	馆娃宫里落花多，春色撩人可奈何。南省风流文架阁，宫才解赋馆娃歌。
元	张翥	《如梦令》	月似二年前好。人比二年前老。今夕又鲸川，但欠酒杯倾倒。闻道。闻道。三径渐荒秋草。
元	姬翼	《巫山一段云》	秀木枝枝茂，圆荷柄柄香。化工园囿密收藏。神秀满池塘。砾石流金畏景。纨扇饮冰难胜。有人身世两相忘。随处自清凉。
宋	张逊	《大涤洞天留题》	浮云飞动浑非真，饱看山水浴精神。行空未驾青田鹤，持杯欲饷采薇人。醉中往往红生面，是是非非都不见。只言学诗与学仙，此道如今绝如线。
元	周巽	《江南弄》	春意动。池塘初解冻。花间啼鸟惊人梦。绮户微开曙色明。沉香火暖晓寒轻。夭桃半吐传芳讯，新莺百啭感中情。感中情。怜淑景。思君望断。
元	丘处机	《望蓬莱 游兴》	飘蓬客，天赐水云闲。自在行时无日月，相随到处有蓑蛮。风雨亦开颜。修炼事，地轴锁天关。出有入无三尺剑，长生不死一丸丹。名列上仙。
元	王冕	《虾蟆山》	春风吹船着牛轭，扶藜直上山之脊。山上老石怪且顽，皮肤皴骳苔花碧。我来不知石有名，拊摩怪状心亦惊。野人指点为我说，此物乃是虾蟆精。古昔曾偷太仓粟，三百余年耗中国。天官烛其阴有毒，敕丁破口劙其足。至今突兀留山丘，雨淋日炙无人收。树根穿尻蛇入肚，老鸦啄背狐粪头。牧童时时放野火，耕夫怒击樵夫剁。自从残堕不能行，见者唾之闻者骂。虾蟆虾蟆非令仆，无功那窃天之禄。如今虾蟆处处有，天官何不夷其族。致令骄气吹臊腥，干霄上食天眼睛。百虫啖尽心未已，假作鼓吹怡人情。三月江南春水涨，纡青拖紫争跳浪。渔父持竿不敢言，猎夫布弩空惆怅。黄童白叟相引悲，田中更有科斗儿。
元	迺贤	《南城咏古》	落日燕城下，高台草树秋。千金何足惜，一士固难求。沦海谁青眼？空山尽白头。还怜易河水，今古只东流。
元	许有壬	《浣溪沙》	修黛横愁苦爱颦。霞乱玉更宜嗔。嗅香蕊柰何春。织就回文难会意，写成离字亦伤神。他年不及卷中人。
元	张玉娘	《小重山 秋思》	秋入瑶台玉簟凉。藕花香暗度、紫荷乡。软罗扇动清商。霜渐老，庭外菊初黄。眉月画应慵瘦对镜、怨容光泪痕寒染翠绡裳。梧叶尽，
元	沈禧	《清平乐 题渔父图》	烟波深处。占断溪山趣。逢着忘机闲伴侣。旋斫锦鳞烹煮。隔船相唤相呼。瓮头酒尽须沽。醉后都忘尔汝。生来不识荣枯。
元	朱唏颜	《洞仙歌 庆张闾总管母八十》	人生八十，是世间中寿。七十由来古稀有。况君侯，已树开国殊勋，曾异数，周鲁瞻前拜后。玉麟分上端，千里传欢，鸾诰金花烂晴昼。象服照青春，秋香荐，北堂卮酒。问阿母西池底事时来，试为数蟠桃，几番开否。
元	王冕	《送杨义甫访云林子》	公子翩翩孰与俦？云林清气逼高秋。牙签耀日书充屋，彩笔凌烟画满楼。既是有樽开北海，岂云无榻下南州？相逢一笑如知己，不必人间万户侯。
元	王哲	《梅花引》	随缘过，随分乐。恶觅悭贪都是错。贵非亲。富非邻。矜孤恤老，取舍合天真。当权勿倚欺凌弱。须防运去相逢著。减欺慢。减欺慢。不论高下，平等一般看。
元	王吉昌	《南歌子》	极品轻肥贵，金童列鼎雄。掀天声价暂时中。电转星飞，身没气随风。唾手惊前拙，装愚不作聪。元阳真秀紧修崇。九九功圆，平步玩蓬宫。
元	丘处机	《恨欢迟 以上五首见西游记卷上》	一种灵苗体性殊。待秋风、冷透根株。散化开、百亿黄金嫩，照天地清虚。九日持来满座隅。坐中观、眼界如如。类长生、久视无凋谢，称作。
元	王哲	《无调名 题赠道友》	杜公寻妙诀，道本先求。认得争持修。恩爱断，便回头。黑烟都去尽，出得无愁。云友与霞俦。蓬岛路，同游。
元	马钰	《＊心香》	悟彻阳元。便把阳牵。要阳阳、彻地通天。阳穿八脉，阳透三田。觉一阳周，一阳就，一阳全。水养灵烟。火养灵泉。更灵灵、真秀相传。灵砂无漏，灵物牢坚。便结灵光，成灵宝，做灵仙。
元	赵孟＊	《长寿仙 道宫  皇庆三年三月三日圣节大宴》	瑞日当天。对绛阙蓬莱，非雾非烟。翠光覆禁苑。正淑景芳妍。采仗和风细转。御香飘满黄金殿。喜万国会朝，千官拜舞，亿兆同欢。福祉如山如川。应玉渚流虹，璇枢飞电。八音奏舜韶，庆玉烛调元。岁岁龙与凤辇。九重春醉蟠桃宴。天下太平，祝吾皇，寿与天地齐年。
元	刘志渊	《江神子令 与小李先待诏》	人情胶漆道情乖。昧灵台。翳尘埃。不惧如山，贩骨走轮回。见在宝躯今不悟，千万劫，朽仙材。好收住武都阶。药苗栽。结神胎。九转功成，方寸蕊珠开。体混净光从隐显，随眼底，是蓬莱。
元	尹志平	《西江月》	我爱秋阳天气，一指云路无迷。何劳身外觅曹溪。了见三身四智。莫问天机深远，休寻大道无为。目前认得这些儿。便是全真苗裔。
元	赵孟＊	《巫山一段云 净坛峰》	叠嶂千重碧，长江一带清。瑶坛霞冷月胧明。欹枕若为情。云过船窗晓，星移宿雾晴。古今离恨拨难平。惆怅峡猿声。
元	元好问	《千秋岁》	玳筵晨启。家庆堪图绘。新杨弄暖帘栊邃。捧觞罗补袖窄，叠板喉脆。香云里，轻裘小帽仙翁喜。簪玉宾亲至。舞彩儿孙戏。开口笑，扶头醉。金穴富，岂在貂蝉贵。只凭地，团栾共乐千秋岁。
元	王惟一	《西江月》	吾道至尊至贵，若非宿骨难知。直须克己至无为。方见本然天理。万化皆从中起，古今无剩无亏。若能动静不相违。可与神化何异。
元	王丹桂	《凤栖梧 劝游春子》	嫩柳垂金花烂坼。随处园林，拂袂香风快。无限眼前闲景色。只应妆点春光。游骑骈骈驰雅态。不道繁华，暗换朱颜改。到底有情终不耐。
元	王逢	《书无题后凡三首偶感燕太子丹事》	塞空霜木抱猿雌，草暗江南罢射麛。秦地旧归燕质子，瀛封曾畀宋孤儿。愁边返照窥墙榻，梦里惊尘丧韘觿。莫谶《白翎》终曲语，蛟龙云雨发无时（元世祖听弹《白。翎雀》，曰：何其曲终有凄怨之声乎？）
元	陈基	《如皋县》	晓行过如皋，草露凄已白。井邑无人烟，原野有秋色。缁褐两三人，牢落徒四壁。似讶官军至，拱立衢路伊。伊昔淮海陬，土俗勤稼穑。澙卤尽桑麻，闾阎皆货殖。及兹值兵燹，道路纷荆棘。十室九逃亡，一顾三叹息。王师重拯乱，主将加隐恻。戒吏剪蒿莱，分曹理盐策。眷眷恤疮痍，迟迟历阡陌。上天合助顺，九土期载辟。白首忝戎行，临风增感激。
元	杨真人	《辊金丸》	二更里，夫妇会。和婴儿姹女交泰。复宇宙，颠倒任循环，把坎离相匹配。土牛木马撼山海。随羊运搬载。泼焰都辊入泥丸。教鬼神，须惊骇。
元	杨维桢	《醴泉辞》	醴泉兮无源，灵芝兮无根。如何求俊兮，而欲求乎人门。
元	王哲	《如梦令》	九六舒张莹气。上下冲和溉济。周匝普流通，正显道尊德贵。经纬。经纬。欲放琼苞宝卉。
元	卢挚	《落梅风》	才欢悦，早间别，痛煞俺好难割舍。画船儿载将春去也！空留下半江明月。
元	李齐贤	《巫山一段云 白岳晴云》	晓过青郊驿，春游白岳山。提壶劝酒语关关。一听一开颜。村舍疏林外，田畦乱水间。郊原雨足信风还。羡杀岭云间。
元	梵琦	《渔家傲》	听说西方无量乐。长生不假神仙药。胎就眼开花正拆。心彰灼。永为自在逍遥客。来度众生离火宅。命终免被阎王责。露地牛儿如雪白。无鞭索。黄金地上从跳跃。
元	洪希文	《酹江月 酒边》	一年佳景，又新橙快意，重呼。争奈情人垂信约，误听几番风竹。，鱼沉雁香，懒听相思曲。少年狂梦，黄梁早已先熟。烈士壮心犹在，唾壶敲碎，此恨何时足。太息旧交风雨散，大半已归鬼。对酒凄凉，欲谁诉，唤起苍虬玉。床大叫，为予更剪明烛。
元	谭处端	《如梦令》	休讶弟兄不喘。只要人情疏远。不敢受人钦，不喜轻肥杯脔。舒展。舒展。锻炼丹砂九转。
元	何可视	《蝶恋花 送春》	金井啼鸦深院晓。尽东风，柳絮吹难了。燕子多情相识早。杏梁依旧双双到。一缕沉烟帘幕悄。满眼飞花，只觉人怀抱。十二玉楼春树杪。
元	张翥	《多丽 清明上巳，同日会饮西湖寿乐园 案此首》	凤凰箫。新声远度兰桡。漾东风、湖光十里，参差绿港红桥。暖云蘸、郁金衫色，晴烟抹、翡翠裙腰。罨画名园，闹红芳榭，蒲葵亭畔彩绳摇。满鸳、落英堪藉，犹作人娇。渍罗袂、莫揉痕退，生怕香销。忆当年、尊前扇底，多情冶叶倡条。浴兰女、隔花偷盼，修禊客、临水相招。旧约寻欢，新声换谱，三生梦里可怜宵。从留得、楝花寒在，啼已无聊。江南恨、越王台下，几度回潮。
元	杨维桢	《金盘美人》	昨夜金床喜，喜荐美人体。今日金盘愁，愁荐美人头。明朝使君在何处，溷中人溺血骷髅。君不见东山宴上琵琶骨，夜夜鬼语啼箜篌。
元	杨维桢	《双雉操》	双雌雉，锦绣裆。朝呼凤皇侣，暮宿鸱枭房。三雏角角声相将，晋阳罗网艾如张。艾张不可脱，小喜鹊子空先仿。一雄欲苟存，两雌誓溘亡。於乎，宁为两烈脱燕王，不活不笼异姓王。
元	刘处玄	《蓦山溪》	红莲池畔，不让游山景。闹里却无心，身似藕出泥花静。壶天妙趣，别有四时春，真应物，宝光明，今古谁人省。真行道德，显化邪归正。口应更声随，只是要、寸灵无病。贪争意尽，道眼自然开，来世外，混京华，积行常平等。
元	柳贯	《次韵伯庸待制上京寓直书事因以为寄》	举头凉影动明河，问讯仙人八月槎。斗下孤光悬太白，云间长御挟纤阿。《霓裳》催按新声遍，凤诏需承曲宴多。一代词华归篆刻，龙文还欲映琱戈。
元	黄公望	《题画》	茂林石磴小亭边，遥望云山隔淡烟。却忆旧游何处是？翠蛟亭下看流泉。
元	许有壬	《木兰花慢 次韵马廷彦山居》	羡山人结屋，腰碧涧，面丹崖。问桂有余香，槐多拥翠，谁种谁栽。几年力田勤学，是庆源先世有人开。乐地夏弦春诵，浮云暮省朝台。半生奔走负山斋。何地不尘埃。叹老病才归，乡邻幸恕，不忍挤排。白眉故人多事，似东门偏更道贤哉。但有黄鸡白酒，老夫不倦频来。
元	王冕	《红梅 其三》	老梅标致何潇洒，不与寻常草木同。可笑燕山人事别，春风只看杏花红。
元	冯子振	《鹦鹉曲 南城赠丹砂道伴》	长松苍鹤相依住。骨老健称褐衣父。坐烧丹忘记春秋，自在溪风山雨。有人来不问亲疏，淡饭一杯茶去。要茅檐卧看闲云，梅影转幽窗雅处。
元	王丹桂	《心月照云溪 牧牛喻》	牛儿性劣，奔竞无时辍。短棒与长绳，每驱驰、牢擒痛决。朝来暮往，久久渐调柔，芳草渡，曲江头，露卧如霜雪。牧童闲散，无限情怀悦。独坐古松阴，短笛弄、声悠韵噎。重堆蓑笠，拍手笑归来，清风劲，碧天澄，现出家家月。
元	丘处机	《留客住 修道》	四元遇。过华山、共临秦地，咏歌谈笑，暗阐重阳佳趣。无为自令人化，有幸天使，官磨相间阻。东连海上，奋三公高义，大开门户。教行普。叹我离群，忘形慵举。内省无惧，外患何忧何惧。三光盛衰，交变万化，恩害相生天地数。留身且住。待青霄得志，坦然行步。
元	马钰	《青莲池上客 继重阳韵》	马风忽尔风风遇。自然得、昭然著。协气横横和气煦。汞铅交结，虎龙蟠住。玉马驸。相曳云霞步。根源寂寂灵源聚。元神显，天神护。道可成兮丹可顾。青莲池上客，来同赴。金马驻。直入蓬莱路。
元	马钰	《玩丹砂》	物外修持物外圆。搜玄搜妙认根源。牢擒意马与心猿。先把虎龙收在鼎，自然铅汞得归元。神凝气结性团圆。
元	马钰	《战掉丑奴儿》	风刀雪箭三冬苦，当恤贫儿。身上无衣。口里无餐常抱饥。忒孤。人人正好修功德，当起慈悲。拯溺扶危。设粥都来百日期。立仙梯。
元	郭翼	《春日有怀》	客里看春愁不禁，月头月尾雨阴阴。海棠结巢花匼匝，杨柳满门红浅深。竟日笙囊寒未解，临池盘盏晚才斟。诸郎怕有乘舟兴，怪杀喧喧雀报音。
元	杨维桢	《自君之出矣二首》	自君之出矣，燕去复燕归。思君如荔带，日日抱君衣。自君之出矣，草青复草黄。思君如鱼钥，日日守君房。
元	王哲	《踏莎行 干友打斧》	片釜如求，那由选拣。良工欲造无钱换。今朝专礼我华宗，慈悲为首诸公办。若得坚钢，劈开道眼。灵台耀持金简。腰间柯烂决忘归，白云。
元	赵孟頫	《钱唐怀古》	东南都会帝王州，三月莺花非旧游。故国金人泣辞汉，当年玉马去朝周。湖山靡靡今犹在，江水悠悠只自流。千古兴亡尽如此，春风麦秀使人愁。
元	王冕	《卫生画山水》	国朝画手不可数，神妙独数高尚书。尚书意匠悟三昧，笔力固与常人殊。林树无根云懵懵，昆仑泰华云中涌。山城野店不逢人，碧波翠嶂淋漓动。于今绝响三十年，尚书笔法谁能传？片藤尺青不易得，使我感慨心茫然。吴兴老赵蓟丘李，两地清风俱委靡。古人丹青亦消毁，后学纷纷无乃是。卫生卓荦志有余，妙龄声誉驰江湖。泛观今昔意未足，直与造化论锱铢。呜呼！安得有绢请君画竹冠？置我长松下，坐看青山白云过。
明	王九思	《夜雨》	夜雨清无寐，秋虫响易哀。庭除纷叶下，树杪自风回。戎马连城发，乡书隔岁裁。路难归未得，颇觉壮心摧。
元	朱＊颜	《菩萨蛮 乌洋观鱼》	鲲鹏已向天池徙。凡曹争尺水。莫信鼓风雷。俱堪作绘材。轻风送捷。触网黄金裂。谁谓我非鱼。我知鱼不如。
元	倪瓒	《碧云林壑图奉赠南琛长老住碧云禅寺》	碧云林壑杳重重，此去风流似简公。春药碓闲湍激下，吟秋蛩响月明中。结茅拟候芝三秀，眠鹿应遗地一弓。闻道重居开竹牖，待余艇子过溪东。
元	高士谈	《村行》	墟落依林莽，茅庐出短墙。儿童避车马，父老馈壶浆。半湿田新雨，犹青枣未霜。逢人问丰歉，一一叹声长。
元	王寂	《酒泉子》	禊饮连宵。帘卷晓风香鸭喷，儿孙罗拜捧金荷。沸笙歌。赤霜袍软髻嵯峨。名在仙班应不老，人间岁月尽飞梭。柰君和。
元	王冕	《过兰亭有感》	东晋风流安在哉？烟岚漠漠山崔嵬。衰兰无苗土花盛，长松落雪孤猿哀。满地斜阳似无主，昏风不独黄鹂语。当时诸子已寂寥，真本兰亭在何许？欹檐老树缘女萝，崩崖断壁青相磨。旧时觞咏行乐地，今日鱼鼓瞿昙家。荒林昼静响啄木，曲水潺潺似山哭。游人不来芳草多，习习余风度空谷。去年载酒诵古诗，今年柱杖读古碑。年年慷慨入清梦，何事俯仰成伤悲？故人不见天地老，千古溪山为谁好？空亭回首独凄凉，山月无痕修竹小。
元	洪希文	《幽居》	投老安闲世味疏，深深水竹葺幽居。床头昨夜风吹落，多是经年未报书。
元	侯善渊	《南柯子》	厌静曾居市，嫌喧却住山。通真何处不清闲。内外逍遥，不备利名攀。蜕质空中显，忘形物外观。二神凝素出阳关。鹤性佻佻，一去古长安。
元	刘秉忠	《点绛唇》	天上春来，满前芳草迷归路。楚山湘浦。朝暮谁云雨。凤吹初听，认是吹箫侣。刘郎去。碧桃千树。世外无寻处。
元	尹志平	《贺圣朝》	夜深人静，披衣闲坐，琴听无弦。罢高谈、逸论默通玄。任龟息绵绵。阴阳升降，冲和四大，骨壮神全。抱元初一点行功圆。看歌舞胎仙。
元	刘处玄	《望蓬莱》	周亭去，庄里又相邀。道念常如相见悟，天元觉了死生超。万业顿明消。洪禧至，宝鉴显彰昭。三界十方明彻了，倒颠水向火中烧。得道未逍。
元	王哲	《永遇乐》	子来观，人观趣，笔词做。友琅琅，朋密密，每遥瞻觑。空耸现，琼楼景，兆妙玄同所。门开、风月清明，四序长春堪度。宜纵酒，时卯上，醉还醒复悟。逸怀摅，消情减，喜讴吟处。诚致祷，延彭祖，助本元坚固。今有、真乐神仙，到斯永遇。
元	赵禹圭	《折桂令》	长江浩浩西来，水面云山，山上楼台。山水相辉，楼台相映，天地安排。诗句就云山动色，酒杯倾天地忘怀。醉眼睁开，遥望蓬莱：一半烟遮，一半云埋。
元	王哲	《黄莺儿》	心中真性修行主，锻练金丹津液。交流浇淋，无根有苗琼树。常灌溉润瑶枝，密叶黄莺语。莹灵声韵明眸，正觑婴儿，兑方骑虎。堪诉。姹女跨青龙，四个同归去。本元初得，静里还辉。回光使胎仙舞。应出上现昆仑，得复蓬莱处。我不妄想云霞，鸾鹤天然与。
元	倪瓒	《早春对雨寄怀张外史》	林卧苦泥雨，忧来不可绝。掀帏望天际，春风吹木末。飞萝散成雾，细草绿如发。念子独高世，南山修隐诀。抚弄无弦琴，招邀青天月。神安形不凋，迹高行自洁。思之不可见，饥渴何由歇。愿为鸾鹄翔，南游拂松雪。
元	刘敏中	《满江红 仲庸集贤以冬日桃花并乐章赠渔庄公》	探梅时候，怯朝寒、倦说梅溪清浅。谁玄都春一握，烘暖小齐冰砚。何意芳妍，如今又与，前度刘郎面。武陵回首，断肠流水花片。信道造化能移，何须更问，世事云千变。犹胜当时深院里，满树芳菲细剪。宝鸭熏香，铜瓶浴水，休把重帘卷。风流故在，乞浆怕有人见。
元	王哲	《卜算子》	此个真真也。莹彻灵灵也。出入虚无缥缈间，骑风马。信任飘飘也。占得惺惺也。光辉明明也。来往晴空碧落中，乘云马。自在逍遥也。
元	梵琦	《渔家傲》	听说娑婆无量苦。人皆染色贪尊俎。玉镂笙箫金贴鼓。长鼓舞。梨园弟子邯郸女。冬衣紫貂春白。凉亭暖阁消寒暑。一旦神魂归地府。应难取。空教泪点多如雨。
元	沈禧	《鹧鸪天 锦峰晴雪》	蜀锦峰头雪半融。倚空一朵玉芙蓉。面朝阳处光消释。背向阴边尚积重。天气朗，日光瞳。看来浑似画图中。灞桥何处骑驴叟，西水谁招载鹤。
元	王冕	《偶书 其一》	浮云生远树，落日动江波。坐对青山好，其如白发何？寄诗凭问讯，沽酒借颜酡。忽忆平时节，吴淞听棹歌。
宋	释原妙	《偈颂六十七首》	大海无鱼，大地无草。大富无粮，大悟无道。
元	王处一	《踏云行 赠登州韩一翁》	咫尺蓬莱，三山相叩。金波玉浪鸣哮吼。翠光摇曳接穹苍，清风皓月笼星斗。万派银蟾，圆光并凑。玲珑七宝真祥斗。人还似此作修持，玄元。
元	侯善渊	《酹江月》	贪财竞色，利名牵、萦系何时休歇。镇日忙忙如梦想，颠倒心猿马劣。昧地谩天，多能已会，以巧翻为拙。万般虚假，积成宿世冤业。劝君省悟回头，攀缘弃舍，做个逍遥客。访道求真寻妙指，早愿超离生灭。不悟玄机，剔开毛塞，付耳亲传说。壶天景色，现前秋夜明月。
元	刘处玄	《感皇恩》	道释与儒门，真通法海。易妙阴阳外，自然解。金刚至理，顿觉无争泯爱。五千玄言奥，夷明大。微光运转，结成雯盖。霞辉常照体，何挂碍。松枯石料，亘貌古今真在。他年功行满，升仙界。
元	邵亨贞	《浣溪沙》	金碧围屏小博山。锦笼鹦鹉旧雕阑。黄金杨柳弄轻寒。翠帐半垂鸳结带，朱门双掩连环。东风犹锁黛眉弯。
元	姚燧	《清平乐 大德改元之明年辰在戊戌春三月?》	吾肖齐，或云逃生朝矣，即席赋清平乐以寿之南阳昔岁。此日悬弧记。不料长沙今款避。红袖青轩负醉。横阙直西东。飘残万紫千红。不是茶喷雪，争些闲春风。
元	王冕	《素梅 五十》	西湖湖上水如天，狂客长吟夜不眠骑鹤归来清兴好，梅花无影月娟娟。
元	王冕	《过武塘》	青衫闸转云间路，河水分流过武塘。客路惯经风雨恶，诗情不减少年狂。鱼盐市井三吴俗，番岛舟航十丈樯。杨柳之堤鹅鸭聚，家家茅屋似淮乡。
元	宋＊	《贺新郎 徐复初池亭听雨轩，至治辛酉时，邓》	银竹能宫羽。向荷盘、跳珠膊，花奴羯鼓。浏浏泠泠春泉，滴尽槽头香醑。爱徽处、遗音太古。暗度松筠时淅沥，恍吴娃、昵枕传私语。君试听，有佳趣。主人未解离愁苦。对凉秋、芭蕉巨叶，梧桐高树。梦断罗裙天如漆，一寸乡心凄楚。点点是、寂寥情绪。明日孤舟成独往，更难堪、长夜潇湘浦。凭曲槛，且容与。
元	刘敏中	《玉楼春 寿何平章》	泰山高压群山小。齐鲁百城青未了。岂知山更有聪山，暂出雨云周八表。说山才说聪山好。便觉泰山功烈少。聪山天要慰苍生，山不可移人不。
元	王丹桂	《炼丹砂 赠女姑郭守渊郭善知》	奉劝二汾阳。略序行藏。有缘身入道家乡。尘事番番宜损损，舍短从长。日用心香。返照回光。逢魔逢难敢承当。尽始尽终无变易，决赴蓬。
元	侯善渊	《益寿美金花》	玄元微密。寂寂寥寥无缝入。探赜功奇。易象先天合圣机。混然一。拍塞冲虚无不济。极目清光。顿觉融风天地凉。
元	张可久	《人月圆 雪中游虎丘 北曲聊乐府前集今》	梅花浑似真真面，留我倚阑干。雪晴天气，松腰玉瘦，泉眼冰寒。兴亡遗恨，一丘黄土，千古青山。老僧同醉，残碑休打，宝剑羞看。
元	马钰	《满庭芳 赠权知微》	因何绝利，为甚忘名。曾观五岳真形。玉性如珠似印，灿烂光明。从斯假躯识破，便灰心、更不劳生。寻出路，恐灵光一点，落在迷坑。割断攀援爱念，搜玄妙，无中捉个为凭。静静清清湛湛，杳默昏冥。功成七还九转，挂仙裳、鹤羽轻轻。朝元去，指瑶台阆苑云行。
元	顾瑛	《次韵》	饮涧长虹挂深岭，千尺辘轳悬断绠。夜寒月黑鬼赋诗，日白风清人写影。藤萝阴阴蔓山椒，长松落雪如花飘。烦君画我掩书卧，窗前更着青芭蕉。陈惟允画图能写雪蕉，仿王右丞笔意，末句因及之。
元	郯韶	《次韵陆友仁吴中览古》	赤阑桥下记停桡，细雨菰蒲响暮潮。说与行人莫回首，故宫烟柳正萧萧。
元	刘因	《念奴娇 忆仲良》	中原形势，壮东南、梦里谯城秋色。万水千山收拾就，一片空梁落月。烟雨松楸，风尘泪眼，滴尽青青血。平生不信，人间更有离别。旧约把臂燕南，乘槎天上，曾对河山说。前日后期今日近，怅望转添愁绝。双阙红云，三江白浪，应负肝肠铁。旧游新恨，一时都付长铗。
元	叶衡	《清平乐 题碧梧苍石图 珊瑚网名书题跋卷八》	翠屏香断。梦绕潇湘岸。旧曲不禁愁汗漫。分付秦筝斜雁。吴笺赋恨难成。丹青恼杀苏卿。一片碧梧苍石，谁教写出秋声。
元	杨维桢	《览古四十二首 其十三》	出关弃孺子，南征笑狂生。左右无黄发，淫夫挟之行。戮杀汉使者，君臣起大兵。尉佗羁汉绶，何曾请长缨。
元	丘处机	《报师恩 虢县渭南＊里》	一方胜景满川稀。水竹弯环四面围。簇槛名花红冉冉，当门幽桧绿依依。争歌稚子春风舞，巧灵禽晓树啼。社内人家三十户，崇真修道压?
元	张翥	《江神子 吴门席上，罗生求赋》	阖闾城外绿杨枝。一丝丝。比吟髭。比似吟髭，不似少年时。积欲同携尊酒去，青翰舫，缕金卮。故人相见减风姿。淡胭脂。比红儿。比似红儿，扶醉索新诗。明日片帆江水远，人去也，又相思。
元	萨都剌	《酹江月 过淮阴》	短衣瘦马，望楚天空阔，碧云林杪。野水孤城斜日里，犹忆那回曾到。古木鸦啼，纸灰风起，飞入淮阴庙。椎牛酾酒，英雄千古谁吊。何处漂母荒坟，清明落日，肠断王孙草。鸟尽弓藏成底事，百事不如归好。半夜钟声，五更鸡唱，南北行人老。道傍杨柳，青青春又来了。
元	王吉昌	《江梅引》	万斜不作一灵孤。妙容模。契虚无。觉海纵横，独耀越骊珠。云静水寒无点翳，清净体，穿山透壁殊。无人野上傲双凫。奋天衢。玩仙都。一点圆明，变化不能拘。腹实冲和怀美玉，密藏匮，更不求善价估。
元	杨维桢	《贞妇词》	皎日常持信，仓皇不改贞。君王符不到，水长渐台倾。
元	王冕	《李侯 其一》	李侯世名仕，誉重才德优。清白树嘉政，藉藉载歌讴。夫何挽尘鞅？幽幽滞南州。游魂未能归，永怀故园丘。孤云落日淡，惊涛大江秋。匪以见者悲，抑为闻者愁。我亦陟岵子，忽觉涕泪流。
元	王吉昌	《江梅引 神邪归正》	灵襟澡雪蔑尘污。幻形刳。外容愚。恬淡场中，驰骤道情娱。一气制神神酩酊，乘醉舞，金童玉女扶。玄机真造志勤劬。蜕凡躯。入虚无。恢廓圆明，性月一轮孤。冷浸禅天风雾静，冰肌彩，傲澄澄晃玉壶。
元	马致远	《清江引》	林泉隐居谁到此，有客清风至。会作山中相，不管人间事。争甚么半张名利纸！
金	元好问	《出都》	历历兴亡败局棋，登临疑梦复疑非。断霞落日天无尽，老树遗台秋更悲。沧海忽惊龙穴露，广寒犹想凤笙归。从教尽铲琼华了，留在西山尽泪垂。
元	王逢	《闻畿甸消息》	白草生畿甸，黄沙走塞庭。直忧星入斗，兼畏雨淋铃。殿阁余龙气，衣冠自鹄形。吴粳断供饷，龙麦向人青。
元	尹志平	《道无情 时在龙阳观，东川秋阳来请，丙戌元》	每夜三更问话。说破人情虚假。个个悟真宗。道心通。要望秋阳回意。莫纵高眠春睡。指日复归来。笑颜开。
元	王恽	《太常引 奉寄（朱校云奉寄二字疑衍）参政李》	王相，人来徵诗于予，因作此奉寄，时屯田泾阳规书财赋北平移镇入咸秦。说睿眷，更情亲。下手见经纶。道好个、中原老臣。万屯晓日，一鞭农事，泾水画中春。陆海尽藏珍。似只欠、封侯富民。
元	张野	《阮郎归 题秋山草堂图 古山乐府卷下  以上强》	青山重叠水萦纡。扁舟隔岸呼。依稀绿野辋川图。又疑陶令居。红树晚，白云孤。乾坤别一壶。草堂潇洒竹窗虚。个中容我无。
元	马钰	《十报恩》	山侗三愿报师恩。锻炼灵胎在玉京。铅汞烹煎先有验，虎龙交媾岂无声。三光并秀超三味，五岳同峰出五行。三五丹成真造化，自然云步访蓬。
元	王冕	《次韵答樊山 其三》	山川今古在，伯业已寥寥。野雾迷花径，秋烟隔市桥。溪深新涨雨，江浊暗生潮。自喜兹行好，翩翩远市嚣。
元	长筌子	《二郎神》	平生兴，有万顷云山野景。竹疃梅村蓬户悄，这幽闲、世间难胜。一曲无弦喧宇宙，对沉水、石炉绝听。向林下栖迟，养就懒散，烟霞情性。复命。披短褐玄通古圣。看鹭立鸥飞沙觜岸，笑醯鸡瓮中流梗。一枕华胥春梦觉，岂羡封侯列鼎。早回首归来，月照松溪，云岩苔径。
元	尹志平	《巫山一段云 自咏》	湿热燕南地，清凉山后天。阴阳难晓倒颠颠。宿业自牵缠。二载登程酷暑。终日无言无语。闲中功行未能圆。使我忘心坚。
元	居庸叠翠	《邕州》	左江南下一千里，中有交州堕鸢水。右江西绕特磨来，鳄鱼夜吼声如雷。两江合流抱邕管，莫冬气候三春暖。家家榕树青不凋，桃李乱开野花满。蝮蛇挂屋晚风急，热雾如汤溅衣湿。万人冢上蛋子眠，三公亭下鲛人泣。驿吏煎茶茱萸浓，槟榔口吐猩血红。飒然毛窍汗为雨，病骨似觉收奇功。平生所持一忠壮，荒峤何殊玉阶上。明年归泛两江船，会酌清波洗炎瘴。
元	王哲	《蜀葵花 鸣鹤馀音卷五》	上仙传秘诀。只要尘情灭。意马与心猿，牢锁闭，莫放劣。戒悭贪是非，人我无明断绝。把巧辩聪明都守拙。紫殿元君歇。宝鼎丹砂结。也休问龙虎，铅汞絮繁说。向迷云堆里，捧出一轮皎月。方表信，希夷门户列。
元	王哲	《西江月》	悟彻儿孙伟貌，夺衣白夺餐肴。笑欣悲怨类咆哮。正是豺狼虎豹。不与同居打闹，回头便载青包。恁随云步访三茅。同话清虚道教。
元	谭处端	《神光灿》	奔名逐利，爱欲牵缠，昏昏转转迷蒙。虚幻浮华，不觉暗易颜童。百岁云间电闪，限临头、那肯从容。不肯悟，到如斯悔懊，个个还同。速悟前途险路，早回头步步，却入仙宗。袍布青巾，结交霞友云朋。休外他搜密妙，认灵源、莲结丹红。趣真处，玩山头明月清风。
元	王冕	《漫兴 其一》	白雾黄烟惨百蛮，长年不见鹤书还。江河万里归沧海，山岭千重走剑关。白首词臣空堕泪，青春才子强回颜。旧愁新恨知多少？都在闲花野草间。
元	张宪	《陈桥行》	唐宫夜视邈佶烈，忧民一念通天阙。帝皇下射甲马营，紫雾红光掩明月。殿前点检作天子，方颐大口空诛死。重光相荡两金乌，十幅黄旗上龙体。中书相公掌穿爪，不死不忍秘鸿宝。画瓠学士独先几，禅授雄文袖中草。君不见五十三年血载途，五家八姓相吞屠，陈桥乱卒不拥马，抚掌先生肯坠驴。
元	王哲	《踏莎行 重阳全真集卷之七》	睡里搜寻，眠中做作。目认正恒欢乐。想成三宝自神灵，结成九转真丹药。攒聚祥云，往来碧落。后随前引唯鸾鹤。白光万道绕园生，红光。
元	马钰	《采桑子》	行尸走骨贪名利，分定刚图。不念身躯。皮与骷髅作殡居。劝人割断攀援索，跳出红炉。整顿元初，有个山侗著力扶。
元	赵孟＊	《点绛唇》	昏晓相催，百年窗暗窗明里。人生能几。赢得貂裘敝。富贵浮云，休恋青绫被。归欤未。放怀烟水。不受风尘眯。
元	袁桷	《晚访仲章不遇》	小院春浓落照闲，碧篁相对乳禽还。晚风阵歇游丝尽，留得归云在屋山。
元	乔吉	《凭栏人》	瘦马驮诗天一涯，倦鸟呼愁村数家。扑头飞柳花，与人添鬓华。
元	凌云翰	《浪淘沙 元夕遇雨次俞紫芝韵》	雨打上元灯。无处邀朋。何如窗下且瞢腾。漫忆牙旗穿夜市，铁马春冰。歌舞有人曾。倦与争能。越罗裁服换吴绫。尽道先生归隐也，乌帽乌。
元	马钰	《万年春》	劝人休要问前缘。但肯回头是宿缘。不想浮生难猛悟，稍知虚患近良缘。无心入道须无分，有意投玄是有缘。自古神仙皆出离，在家怎得好因。
元	白朴	《秋色横空 （本名玉耳坠金环，秋色横空盖前》	儿女情多。甚千秋万古，不易消磨。拔山力尽英雄困，垓下尚拥兵戈。含红泪，颦翠峨，拌血污游魂逐太阿。草也风流犹弄，舞态婆娑。当时夜间楚歌。叹乌骓不逝，恨满山河。匆匆玉帐人东去，耿耿素志无他。黄陵庙，湘水波。记染竹成斑泣舜娥。又岂止虞兮，无可奈何。
宋	释原妙	《颂古三十一首》	自小丹青画不成，年来始觉艺方精。等闲掷笔成龙去，换却时人眼里睛。
元	王恽	《感皇恩 寿左司吴君章母夫人》	晓色静帘栊，婺光千丈。香满含真泛春酿。洛花呈瑞，照眼一枝先放。要将金屑粉、妆仙仗。月榭焚香，松阴扶杖。好个人间寿星样。斓斑舞袖，辉映凤池春浪。年年称庆日、长无恙。
元	丘处机	《望海潮 脱俗》	坚牢基址，清闲门户，生涯不比尘缘。幽旷大山，通明上士，逶迤仿效神仙。勤动向岩前。缓植桂栽松，药圃芝田。万仞高峰下，伴龟鹤，度流年。吾常志僻心颠。爱箪瓢淡溥，词翰嘲掀。幽洞小溪，开怀取兴，时成短句长篇。驰马胜花笺。任奋笔狂吟，走雾飞烟。放荡如如性。混终日，恣乾乾。
元	关汉卿	《【仙吕】一半儿 题情》	多情多绪小冤家，迤逗的人来憔悴煞；说来的话先瞒过咱，怎知他，一半儿真实一半儿假。
元	马钰	《战掉丑奴儿》	当厨听取扶风劝，煮粥休稀。稠厚些儿。慎勿谩他人肚皮。起慈悲。朝朝日日心休倦，好趁辰时。兼解寒威。积此真功莫要亏。得洪禧。
元	王恽	《满江红 至元十七年十一月十四日，夜梦丞相》	其旁。炎急报至云，有敌犯府城西面，公佩，集将领将出，予握玉鱼一双，跽请从行。公曰不迟不迟，因朗育一乐府，意欣暇曰，此徒单侍讲词也。既觉，但记其日月风云潇丽六字，五夜枕上，因足成之，觉思来甚雷动云横，惊飙鹜、北城西下。人共骇、赤丸夜语，电光飞射。将领未承诸葛令，橐已在汾阳胯。笑书生、思握玉鳞符，从公驾。铃索静，云麾亚。追往事，何多暇。道一篇乐府，翰林情话。日月低回黄阁梦，风云惨淡凌烟画。尽花边、高卧麒麟，终潇洒。
元	尹志平	《减字木兰花 秋阳观作劝世》	堆金积玉。日日悭贪心未足。足上何求。直待荒郊卧土丘。回头有路。争奈愚人迷不悟。若悟回头。免了前程无限愁。
元	朱希晦	《客邸中秋对月》	去年中秋秋月圆，浩歌对酒清无眠。烟霏灭尽人境寂，仰看明月悬中天。今年客里中秋月，静挹金波更清绝。可怜有月客无酒，不照欢娱照离别。夜阑淅淅西风凉，月中老桂吹天香。悠然长啸动归兴，坐久零露沾衣裳。浮世悲欢何足数？庾楼赤壁俱尘土。风流已往明月来，山色江声自今古。
元	程钜夫	《寄郑信卿参政》	阙下相看未忍分，过门谁料不逢君。竟参华省江南去，定有新声天上闻。夜静每劳瞻紫气，春深几欲和《停云》豫章台下南归路，何日论心到夕曛？
元	姬翼	《鹊桥仙》	疑根未断。游魂不返。多少闲情惹绊。野云溪水自由身，与利锁、名缰许拣。尘缘一判。凡情尽遣。却悔收心已晚。五云深处醉蟠桃，管不羡。
元	刘秉忠	《玉楼春》	闲云不肯狂驰骋。向晚自来栖峰顶。野人无事也关门，一炷古香焚小鼎。惊鸟有恨无人省。飞去飞来明月影。夜阑万籁寂中闻，破牖透风微觉。
元	王哲	《七骑子》	真个重阳子，得个好因缘。因缘。待做做，做神仙。神仙。惺惺诚了了，了了金丹一粒圆。圆圆。祥云送上天。上天。明师更与白花莲。花莲莹，最最最新鲜。新鲜。辉辉清洒洒，清香馥郁妙玄玄。玄上长生玉帝前。
元	马钰	《三光会合 继重阳韵》	乡关不住。谨依教语。脱身要归去。何思何虑。略而分诉。任他魔阻。丹诚显露。真心定处。去朋霞友聚。修行美事，在乎勤做。九转大功数。无中要取。个中敷布。得瞻眉宇。可登云路。性灵昭著。神仙自是度。
元	侯善渊	《一叶舟》	运动一阳初出。照破太空微密。万象总潜形。炫然明。凝化鼎中灵质。丹就刹那功毕。仙子上云英。蓬莱。
元	王冕	《红梅 十四》	罗浮仙子醉春风，玉骨冰肌晕浅红。一味清香消不尽，几回飞梦锦云中。
元	马钰	《玩丹砂》	今日常行恻隐心。幽微玄妙要人侵。双垂云袖舞琼林。水里搜寻木上火，火中营养水中金。云朋霞友作知音。
元	刘秉忠	《点绛唇》	恰破黄昏，一湾新月稍稍共。玉溪流汞。时有香浮动。别后清风，馥郁添多种。如相送。未忘珍重。已入幽人梦。
元	马钰	《贺圣朝》	衣装纸袄并麻布。固亘初元素。风前月下抚心琴，并无些尘虑。云朋霞友常相聚。看飞乌走兔。玉中养就紫金丹，这些儿谁悟。
元	长筌子	《瑞鹤仙 月照洞庭》	素秋天似水，更夜色呈鲜，物华殊丽。山堂兴无际。见团圆月照，洞庭深邃。清风匝地，但处处、昭彰德被。遍恒沙朗射晴空，千古秀凝青桂。高贵。随形应现，鉴物无私，碧霄呈瑞。孤然爽异。辉法界，显灵慧。放清光万道，入户穿窗，皎皎昏蒙普济。愿凡夫，早悟圆明，尽知此理。
元	杨维桢	《五湖宅诗》	太虚兮吾序，八荒兮吾隅。居丹台之广居兮，吾不知宅之所如！
元	许有壬	《摸鱼子》	买陂塘旋载杨柳，散人不理他务。柳栽近水先应绿，底用等闲霖雨。遵北渚。看双桧盘空，倒影摇烟屿。千言万语。只今日投簪，经年闭户，便自得天趣。真男子，报国谁如张许。论交仍负嵇吕。我今但要闲陶写，幸免镂章雕句。村瓮醑。此真是，交梨火枣传家谱。庭空树古。有野鹤时来，衡门不锁，清彻地仙圃。
元	王吉昌	《降中央》	盗天地冲和，一气造化丹基。玄牝辅弼枢机。四象三奇。消息盈虚否泰，铅汞抽添坎离。进退循环，玉关风透九霄吹。云行雨施，遍浇溉黄芽雪肌。五彩腾辉低荫，二八香姿。六阳鼎沸，运火候周天数随。引养形全，雾收云敛入无为。
元	马钰	《南柯子》	无使名过实，常教实若虚。藏机隐密恰如愚。闲问心王，何处用功夫。性做长生宝，身为大药炉。炼丹须要饮醍醐。醉卧琼楼。调弄夜明珠。
元	陈基	《舟中看虞山有感》	一望虞山一怅然，楚公曾此将楼船。间关百战捐躯地，慷慨孤忠骂寇年。填海欲衔精卫石，驱狼愿假祖龙鞭。至今父老犹垂泪，花落春城泣杜鹃。此诗为张士德被禽而作，余别有记，甚详。孤忠骂寇，亦指斥之词也。
元	王哲	《悟南柯》	芋栗今番彻，贤愚两共餐。一能阳气做团圆。一个沉沦阴魄，愈摧残。来者归清净，迷人俗冗盘。通全跳入好仙坛。恰恰同居。吉吉永相看。
元	尹志平	《无俗念 大安山栖云观中秋赏月》	大安高绝，风露清、气爽中秋时节。霞友云朋方聚会，共赏山头明月。照彻千峰，明通万壑，坐觉心欢悦。神清骨冷，永超人世生灭。看尽此夕风光，空劳笔舌，妙景如何说。普照千门皆可，不似栖云高洁。小院岩前，大寒岭畔，天相接。坐中默想，此间堪可栖迹。
元	王冕	《游临江寺》	山灵本是爱山农，况是登临重复复。海水浮来多怪石，云霄上接有高松。忘情浅浅溪中鸟，不雨深深洞底龙。带甲如今满天地，烟霞合此寄高踪。
元	王丹桂	《青莲池上客 本名青玉案  赠乌林答德润》	而今既悟尘劳苦。已是身遭遇。屏弃浮华宜朴素。常怀柔弱，莫生贪妒。言行须相副。闲中不起闲思虑。自得玄中妙玄趣。营养三田无旦暮。阴消阳长，气凝丹结，方称全真侣。
元	侯善渊	《长思仙》	道心宁。慧灯明。玩宝童儿启道经。清如佩玉声。湛然澄。焕然凝。燕静华池吞玉瑛。还纯体自贞。
元	王逢	《奉谢杨山居宣慰寄遗茧纸》	明公枉珍遗，开缄霜雪色。自非玉女春，必假天孙织。剡藤失浮薄，海苔无光泽。元是秘府藏，亲向御手得。秋风柿叶馆，笔研久荒寂。飞来一朵云，列弟厌金碧。如何上所赐，波及沧浪客。焚香再封裹，还坐翻太息。盗发唐昭陵，无复晋墨迹。顾兹抱贞素，恬阅世代易。尚怜先代时，龙翰溢邦国。蚕缲尽输征，鹑结曾不惕。吾元本恭俭，世祖膺圣德。羊鞟代白麻，遂尔混区域。侈用几何年，离乱亦以极。明星烂河岳，鸡叫扶桑白。当写大宝箴，直上玉阶侧。讵敢轻点涴，令人却湔涤。
元	王冕	《红梅翠竹山雉图》	游丝冉冉游云暖，翠石凝香上花短。管弦不动白日迟，可是江南旧亭馆。湘帘隔竹翠雨浓，玉肌醉染胭脂红。文章羽毛亦自好，转首似觉怀春风。去年我过长洲苑，落日淡烟芳草浅。沧浪池畔野景生，姑苏台上离情远。今年买棹游西湖，西湖景物殊非初。黄金白璧尽尘土，朱阑玉砌荒。东园寂寞西园静，梧桐叶落银床冷。十二楼前蛛网县，见画令人发深省。
元	王冕	《悼王济川处士》	上卿方驾紫云车，便寄江南处士诗。白发忽辞明镜去，青山相对好楼居。床头筇竹生鳞甲，窗下残篇扑蠹鱼。莫向九原嗟寂寞，诸郎才俊马相如。
元	马钰	《四仙韵》	谭仙通正。悟彻长真修玉性。马钰山侗。豁豁洋洋似害风。刘仙通妙。把握长生真了了。通密丘仙。修养长春不夜天。
元	马钰	《洞中天 赠员先生》	蓦想浮华痛我心。暂时荣显落沉沦。争如物外逍遥客，岂似寰中自在人。忘俗虑，乐清贫。住行坐卧哩。炼烹玉鼎长生药，保养金炉不死。
元	张野	《水龙吟 酹辛稼轩墓，在分水领下》	岭头一片青山，可能埋得凌云气。遐方异域，当年滴尽，英雄清泪。星斗撑肠，云烟盈纸，纵横游戏。漫人间留得，阳春白雪，千载下，无人继。不见戟门华第。见萧萧竹枯松悴。问谁料理，带湖烟景，瓢泉风味。万里中原，不堪回首，人生如寄。且临风高唱，逍遥旧曲，为先生酹。
元	马钰	《四仙韵 赠徐玄之》	神翁苗裔。骨格非凡人怎比。猛舍家缘。物外搜寻玄上玄。天长地久。走玉飞金常在手。营养黄芽。道号从今称碧霞。
元	梵琦	《渔家傲》	听说娑婆无量苦。千思万算劳肠肚。地水火风争胜负。何牢固。到头尽化微尘去。一颗心珠离染污。声前色后常披露。打破髑髅无觅处。除非悟。如来金口亲分付。
元	周权	《水调歌头》	亭小可容膝，真似寄鹩枝。客来休讶迫窄，老子只随宜。凫鹤短长莫问，鹏逍遥自适，何暇论成亏。万事一尊酒，齐物物难齐。种株梅，移个竹，凿些池。添他无限风月，尽可着吾诗。世上黄鸡白日，门外红尘野马，役役付儿痴。起舞一挥手，天外片云飞。
明	王九思	《亳州》	出门二月已三月，骑马陈州来亳州。暮雨桃花此客馆，春风燕子谁家楼。簿书堆案不相放，郡守下堂仍苦留。浮名羁绊有如此，愧尔沙边双白鸥。
元	马钰	《养家苦》	养家苦，没休期。危危险险似围棋。被人，无祷祈。修行好，最稀奇。姹婴争把虎龙骑。献胎仙，凤与麒。
元	杨维桢	《八月初四日，雪坡太守周门柘入云居山中，复》	文章太守早休牙，五马传呼处士家。好客新分朱露酒，题诗近在白云窝。山中子落千年桂，海上人归八月槎。水月楼头横玉笛，误猜萼绿是韶华。
元	王丹桂	《好离乡 余隐居昆仑山清神洞。常习不睡。因》	溜半溶，似乎有声。俄然而起，出户视之，四围山色，尽为更变。因倚松而作是词坐久欲胧晴。不觉天公祥瑞呈。夜暖忽闻岩滴，声声。唤觉游仙梦不成。履起开扃。四望遥峰尽变更。唯有长松天性异。坚贞。独倚幽岩显道清。
元	姚燧	《菩萨蛮 中秋雨》	素娥会把诗人调。衰颜不值圆蟾照。特地变云阴。江城三日霖。今宵佳节过。天上冰轮破。才却放余辉。要看清兴远。
元	李俊明	《酹江月 王怀州寿日丁酉年》	堂堂玉立，看坐间挥尘，风生谈席。相对竹林三四友，气压阑亭豪逸。招隐诗中，登楼赋内，此恨无人识。缺壶歌後，佩刀还向谁得。何用三窟谋身，醉乡一笑，与元规尘隔。好在辋川堪画处，写山高人椽笔。云外舄凫，月边笙鹤，邂逅骑鲸白。蟠桃会上，不为王母生客。
元	侯善渊	《益寿美金花》	潜龙初九。九五飞龙群无首。大哉乾元。物物亨纯得自然。性相以近。道显诸仁藏诸用。精粹含光。神易穷通没定方。
元	王吉昌	《蓦山溪》	元来一点，本也无生灭。逐景落阴阳，匠成形、头面转别。五浊恶代，八苦镇交煎，生还死，死还生，生死何时彻。教君省悟，志夺玄黄诀。七耀贯三奇，斡珠玑、推移气泄。九还七返，药配按时烹，黄金窟，绽琼英，五气飞红雪。
元	马钰	《无梦令》	便把那人喝住。莫使狂行一步。日日处真常，自有神珠堪顾。堪顾。堪顾。共作长生伴侣。
元	尹志平	《踏云行 赠长春宫道众》	智慧男儿，聪明上士。修真幸遇先师指。葆光殿阁对青山，白云堪伴长春子。乐道明心，胜看经史。神仙籍上书名字。大家勤苦守灵踪，皇天。
元	邵亨贞	《点绛唇 追和赵文敏公旧作十首客有持文敏公》	作长短句题于后。公以承平王孙而婴世变，离黍之悲，有不能忘情者，故深得骚人意度。予生十有四年而公毙，每见先辈谈公典型问学，如天上人，未尝不神驰梦想。昔东坡先生自谓不识范文正公为平生遗恨，其意盖可想见。此卷辞翰，不忝古人，蔼然贞元朝士。大意以谓拟古之作，魏晋以下，由来久矣，僭以己意，追次元韵，其于先哲风流文采，或可备高唐想像之万一云扰扰行藏，百年世事悲歌里。欢娱有几。不倦青敝。昨夜东风，暖透鸳鸯被。春归未。故园山水。青眼何曾昧。
元	王冕	《春晚客怀 其六》	诗酒从时适，功名委壮图。好山随处有，闲客近来无。冠盖骈三辅，烽尘暗四隅。余生营计拙，且僦好楼居。
元	杨维桢	《商妇词二首》	荡荡发航船，千里复万里。愿持金剪刀，去剪西流水。郎去愁风水，郎归惜岁华。吴船如屋里，南北共浮家。
元	陈基	《秋怀（六首）》	秋水不可涉，美人安得从。眷彼芙蓉花，盈盈秋水中。非无舟与楫，所畏蛟与龙。临流不能采，零落委芳丛。
元	袁介	《如梦令 辍耕逊字敏甫》	今夜盛排筵宴。准拟寻芳一遍。春去已多时，问甚红深红浅。不见。不见。还你一方白绢。
元	周砥	《雨后偶题》	诗酒尚堪忘世虑，陶然且复咏闲居。园林几日清秋好，风雨一番黄落初。翳翳荒村烟景寂，迢迢虚阁暮钟疏。经时不得故乡信，谁道雁来能寄书。
元	张可久	《人月圆  吴门怀古》	山藏白虎云藏寺，池上老梅枝，洞庭归兴，香柑红树，鲈银丝，白家池馆，吴宫花草，可似当时，最怜人处，啼鸟夜月，犹怨西施。
元	王哲	《小重山 述梦》	梦见街前一只牛。偏能行得稳，性温柔。绳来牵拽便回头。高峰上，卧月最风流。随我任遨游。调和真逸乐，没忧愁。浑身白彻正堪留。超灵岸，相从入瀛洲。
元	杨维桢	《览古四十二首  其三十七》	严家儿，八岁杀父姬，严家父称奇。养成虎豺恶，腐儒弄虎髭。嗟吁豺虎天早毙，七十慈母免官婢。
元	元好问	《点绛唇 寄李辅之》	生死论交，有情何似无情好。满前花草。更觉今年老。塞上春迟，湖上春风早。东州道。几时飞到。烂醉红云岛。
元	梵琦	《渔家傲》	听说娑婆无量苦。为君一一分明举。风俗淫邪人跋扈。多囹圄。命终未免沉冥府。检点恶名看罪簿。因兹惹起阎罗怒。炉炭镬汤烧又煮。争容汝。自家作业非人与。
元	汪克宽	《秋后雨》	楚东五月天无云，日光流金百草焚。南风吹山彭蠡涸，稻畦灼灼占龟文。木郎无神龙不起，牲牢熏燎徒纷纭。梧桐一叶炎官老，雷车辘辘天瓢倒。陂池泛溢失高低，万穟青黄发枯槁。白发田翁半忧喜，却怜久雨禾生耳。磨镰欲获泥溅胸，累日阴霾黑千里。何时木德守三星，五风十雨歌升平。
元	王冕	《草堂》	草堂昨夜春风起，万树梅花月如水。相过谁解论襟期？吾州太守山东李。太守自是文章公，文章政事皆从容。长身玉立冰雪胸，标致政与梅花同。梅花清苦良自守，不逐寻常好花柳。广平心事底须论，太守自是调羹手。我知太守节义高，混同版筑非徒劳。版筑乃是宰相事，济川舟楫随时操。他日功成赋归去，溪山风月情如故。安得载酒草堂来？岁寒同看梅花树。梅花别有天真越。
元	张可久	《绿头鸭 和马九皋使君湖上即事》	别来时。绿笺犹寄相思。自当年、黄州人去，不烦朱粉重施。翠屏寒、秋凝古色，朱奁空、影淡芳姿。蝶抱愁香，莺吟怨曲，残红一片洗胭脂。更谁汲、香泉菊井。寂寞水仙祠。西泠、苔衣生满，懒曳筇枝。尚依依、月移疏影，黄昏翠羽差。问丹砂、石涵坠井，寻古寺、金匾题诗。岁晚江空，童饥鹤瘦，匆匆舍此欲何之。且重和，四时渔唱，象管写乌丝。仙翁笑、梅花折得，上闹竿儿。
元	王逢	《近故（二首）》	近故维扬老，威仪本汉官。才高《三礼赋》，心折一泥丸。露气金盘湿，箫声碧落寒。空余茂苑树，鹃血几时干。
元	王冕	《竹梅幽禽》	梅花出修竹，照影清溪深。微风散寒香，上有幽栖禽。扁舟载我来，春色不用寻。驱童贳村酒，老瓦随意斟。兴酣岸乌巾，大啸唤老林。明月在青天，霜气袭衣襟。归来草堂静，独坐弹鸣琴。
元	尹志平	《青玉案》	群魔散尽真何乱。万事无萦绊。一点光同青玉案。纤尘不挂，永无障碍，得见虚空面。劝君早把尘情拚。下手速修转头晚。前有风波深不浅。神舟稳驾，云朋相伴，笑指芦花岸。
元	倪瓒	《寄杨廉夫》	吴松江水春，汀洲多绿瑽。弹琴吹铁笛，中有古衣巾。我欲载美酒，长歌东问津。渔舟狎鸥鸟，花下访秦人。
元	王冕	《竹西轩》	青山隐隐带江流，江上轩窗面面幽。来客不辞三径雨，乘凉常得四时秋。青天影动朝阳凤，落月光移隔水楼。夜半梦回环佩响，却疑歌吹在扬州。
元	贡奎	《题陈氏所藏著色山水图》	独卧晓慵起，梦中千万山。推窗烟云满，一笑咫尺间。袅袅美人妆，金碧粲笄鬟。素波净如镜，绿蘋点溪湾。美哉笔墨工，貌此意度闲。孤禽立圆沙，渔舟远来还。我方厌闤市，坐对忘朝餐。安得林下扉，深居长掩关。
元	王冕	《素梅 四九》	月明海底夜无烟，恰似西湖雪后天。清气逼人禁不得，玉箫吹上大楼船。
元	王哲	《蓦山溪》	观公形貌，俊爽偏清秀。慷慨又雄豪，你肯把、清闲拯救。只知名利，前路做荣华，论文章，说佳吉，衣紫金章绶。肯来随我，闻早植休咎。切虑逐波流，但肯还、迷情恋酒。稍知玄妙，略得悟逍遥，明月里，弄清风，蓬岛同携手。
元	王哲	《河传令》	竹冠顶按。更竹作水瓶，至今常将手盥。竹杖竹蓝，竹笠竹车竹钻。竹林中，竹笛鸣，声自唤。木鞋衬脚真热暖。木做盘儿，镜磨明圆满。木箸木匙，木杓木盔木碗。木阴间，木牛耕，田三段。
元	丘处机	《沁园春 赞佛》	净梵王宫，太子殷勤，雪山六期。把世情我态，丝毫断念，云根水谷，麻麦充饥。芥纳须弥，毛吞大海，自古男儿了悟时。超生灭，任循环宇宙，不管东西。圆成无得无知。信法界、空空寂灭机。又勿劳习定，安禅作用，偷闲终日，打坐行治。大理无时，真功非相，动静昏昏合圣规。无高下，但能通般若，总证牟尼。
元	洪希文	《齐天乐 寿方君会》	山阴文会才三日，怀阵迹都如扫。郁郁葱葱，融融溢溢，和气偏薰瑶草。春光未老。便撒放莺花，收回梨枣。醉咽霞浆，寿星侧畔神仙岛。墙屏翩翩学子。总芝兰玉树，映入娟好。德耀新归，子平毕娶，来岁掌珠可抱。名缰利锁。任禄食千钟，位登八座。贵不如闲，与儿郎自效。
元	张宪	《咸淳师相》	咸淳师相专军国，堂吏馆宾供羽翼。诸司百职听使令，台谏承颜言路塞。轮舟五日一入朝，湖山佳处多逍遥。谀言佞语颂功德，边事军声听寂寥。半闲堂连多宝阁，歌姬舞妓相欢乐。十年国势尽倾摧，犹谓师臣堪付托。师臣师臣躬督兵，珠金沙头锣一声。十三万人齐解甲，寡妇孤儿俱北行。君不见，黯淡溪流东复东，木棉花开生悲风。师臣不忍马革裹，厕上有人能拉胸。
元	钱霖	《春草碧》	客窗闲理清商谱。弹到断肠声，伤今古。自怜素发无多，犹记纹疏夜深语。空剩旧时踪。迷南浦。梨花燕子清明，谁家院宇。没个好情怀，杯慵举。天涯行李萧萧，还是新愁老羁旅。那更落花深，红如雨。
元	周霆震	《登城》	世祖艰难德泽深，风悲城郭怕登临。九朝天下俄川决，七载江南竟陆沉。马骨空传当日价，鸡声不到暮年心。雨余门外青青草，过客魂销泪满襟。
元	高道宽	《苏幕遮》	采壶中，凝日月。片饷工夫，锻炼无休歇。满岸芦花白如雪。丹蕊飞来，教我如何说。道无明，真一诀。得也第庐，自在闲守拙。直待鹤来方外接。白日飞升，有分朝金阙。
元	尹廷高	《芦沟晓月》	阑干滉漾晨霜薄，马度石桥人未觉。滔滔流水去无声，月轮正挂天西角。千村万落荒鸡鸣，大车小车相间行。停鞭立尽杨柳影，孤鸿灭没青山横。
元	王冕	《素梅 三二》	潇洒山林惯雪霜，不同桃李竞芬芳。何缘作得春风梦？一夜吹香到玉堂。
元	郑元祐	《书画舫》	醉里都忘诗格峻，灯前但爱酒杯频。芼羹青点沿墙荠，斫鲙冰飞出网鳞。
元	元好问	《好事近》	梅润乍晴天，帘卷画堂风月。珠翠共迷香雾，是长年时节。瑶池昼夜群仙。鸾笙未吹彻。王母醉中微笑，看蟠桃初结。
元	王哲	《玉堂春》	有个风王风，时时频睡卧。无梦无眠，无灾无祸。白虎青龙，自然交媾过。水火相逢上下和。这个因缘，元来真打坐。试问诸公，应还会么。似我修持，交君得功课。不在劳形苦已多。
元	边元鼎	《新居》	镜里岩花落涧泉，对窗青壁便参天。几当雪月开春酒，时有松风入夜弦。远斸山田多种黍，稀经城市少言钱。平生谩忽王公贵，俯仰村邻更可怜。
元	白朴	《夺锦标 得友人王仲常李文蔚书（案丁钞本天》	嗽?梁擦盅?砍兄迹孤影长嗟，凭高眺远，落日新亭西北。幸有山河在眼，风景留人，楚囚何泣。尽纷争蜗角，算都输、林泉闲适。淡悠悠、流水行云，任我平生踪迹。谁念江州司马，沦落天涯，青衫未免沾湿。梦里封龙旧隐，经卷琴囊，酒樽诗笔。对中天凉月，且高歌、徘徊今夕。陇头人、应也相思，万。
元	长筌子	《雨中花》	急急蛩音，似箭暗催，人物烟草茫茫。塞鸿悲秋晚，败叶飘黄。万里关山牢落，一天风雨凄凉。这萧闲活计，向谁分诉，表我衷肠。霜零露冷，菊瘦梧凋，又近重阳。信道壶中光景，云水家乡。金殿玉楼庭院，锦溪花坞池塘。世间虚幻，薄名浮利，都寄黄粱。
元	王冕	《不饮》	不饮非无量，忘眠岂有谋？赤心思报国，白首愿封侯。界纸题封事，挑灯看蒯缑。何时勋业就？萧散五湖游。
元	元好问	《浣溪沙 怀李彦深。 此下原有后庭花破子二首》	李，济南人。绣江在长白山下绿绮尘埃试拂弦。今人谁与子争先。相逢尊酒合留连。金马玉堂梁苑客，岸花汀草绣江船。旧游回首又三年。
元	许有壬	《水龙吟 次前韵二首》	此身就健宜闲，莫教七十才休致。招谗贾怨，声名赫，文章雄丽。三纪红尘，一簪华发，消磨豪气。有清泉白石，实闻吾语，吾衰矣、毋多事。世故真如嚼蜡，数年来、已知无味。寻常有句，人为宰相，闲方是贵。洹水秋清，无边风月，无穷天地。看奋髯箕踞，苍苔浊酒，为青山醉。
元	许有壬	《太常引》	云舒霞卷妆浓。倒影水天红。池转小台东。又一种、娟娟玉容。仙肌绰约，奇芳清远，浮动不晶宫。一笑对衰翁。好同赴、庐山社中。
元	刘敏中	《南乡子 老病自戏 文津阁本中庵集六》	老境日蹉跎。无计逃他百病魔。强打支撑相伴住，难呵。也是先生没奈何。耳重眼花多。行则欹危语则讹。暗地自怜还自笑，休麽。智者能调。
元	王冕	《感怀》	客邸可言行路难，故园无便寄平安。梦回孤馆灯火寂，吟到五更风雨寒。南国山川频入梦，中原戎马独凭阑。田文一去豪华尽，长铗归来何所弹？
元	杨维桢	《杵歌（七首。有序）》	杭州刺史新令好，不用西山取石劳。拆得凤山杨琏塔，南城不日似云高。
元	余阙	《吕公亭》	鄂渚江汉会，兹亭宅其幽。我来窥石镜，兼得眺芳洲。远岫云中没，春江雨外流。何如乘白鹤，吹笛过南楼。
元	张之翰	《江城子》	道途急急莫留骖。敝尘衫。困如酣。二载徐州，刚唤作髯参。长记秋风吹别酒，君向北，我来南。来时霜未落寒潭。正山岚。便平探。尝遍闽中新荔不论柑。留著归囊三百首，都直待，见君谈。
元	乔吉	《水仙子》	眼前花怎得接连枝，眉上锁新教配钥匙，描笔儿勾销了伤春事。闷葫芦铰断线儿，锦鸳鸯别对了个雄雌。野蜂儿难寻觅，蝎虎儿干害死，蚕蛹儿毕罢了相思。
元	赵可	《浣溪沙》	抬转炉熏自换香。锦衾收拾却遮藏。二年尘暗小鸳鸯。落木萧萧风似雨，疏棂皎皎月如霜。此时此夜最凄凉。
元	李道纯	《百字令 赠胡秀才》	瓦初一点，莹如如、无相无形无质。不荡不摇常正定，直是断踪绝迹。变化无方，显微无间，妙理应难测。为伊言破，屏除缘虑尘识。放教方寸虚澄，里头宁贴，方见真端的。三五混融心月皎，照破本元来历。烁烁圆明，如如不动，运化无休息。静中拈出，蟾光烁破无极。
元	元好问	《蝶恋花 戊辰岁长安作》	一片花飞春意减。雨雨风风，常恨寻芳晚。若个花枝偏入眼。尊前细问春风拣。醉里看花云锦烂。只记莺声，不记红牙板。留著佳人鹦鹉盏。
元	贡性之	《暮春二首》	惜花公子爱春晴，骏马骄嘶晓出城。半醉归来人共看，笑将金弹打流莺。
元	侯善渊	《酹江月》	长江素静，夜潇潇、天如玉案冰洁。秀色氤氲寥象廓，极目瑕琳光摄。独坐颐神，帘帏光透，显出玲珑雪。凝然澄湛，太虚一点通彻。神飞两翼翱翔，蟾宫殿里，夜宿琼枝歇。得遇真筌无损益，永受真人提挈。功行双全，金童玉诏，受命寥阳阙。玉霄宫里，永排仙位罗列。
元	余阙	《秋兴亭》	涉江登危榭，引望二川流。双城共临水，两岸起飞楼。汉渚深初绿，江皋迥易秋。金风扬素浪，丹霞丽彩舟。登高及佳日，能赋命良俦。御者奉旨酒，庖人供膳羞。一为山水媚，能令车骑留。为语同怀者，有暇即来游。
元	刘敏中	《感皇恩 张子京以春台子瞻椅见许，以词催之》	公子说春台，其光如水。相对偏宜子瞻椅。老父危坐，不觉耳闻心喜。慨然都见许，情何已。禅榻鬓丝，绳床乌几。前辈风流要吾比。绣江风月，鸥鹭已应知矣。几时分付到，中庵里。
元	丘处机	《下手迟》	物外优游散诞身。似青霄、一片闲云。任虚空、来往呈嘉瑞，但不惹纤尘。八表天游何所亲。会三光、日月星辰。向闲中、别没生涯事，且作。
元	杨维桢	《道人歌》	道人飞来朗风岑，玄都上下三青禽。傅桑已作青海断，鳌丘又逐罗浮沉。初见蜍精生月腹，前身捣药婆娑明。还仙服食终恍惚，天上仙骸成积林。手持女娲百炼笛，笛中吹破天地心。心地心，何高深。八千岁，无知音。
元	程文海	《临江仙 寿尹留守》	六月泺阳天似水，月弓初上新弦。一篇来寿我同年。帝京贤牧守，人世妙神仙。年甲偶同人却别，我今早已华颠。羡君福禄正如川。印章金磊磊，阶树玉娟娟。
元	邵亨贞	《泖滨见荷花（二首）》	吴山风物久荒凉，十里红蕖失旧香。贝阙珠宫浑寂寞，弓腰舞袖亦更张。冯夷鼓罢风生渚，太乙舟迷月暗塘。异县相思正愁绝，一声羌笛楚天长。
元	王哲	《瑞鹧鸪》	争似休休事事忘。虚无境内觅清凉。若是会探潭底月，便教认得雪中霜。共我为邻住洞房。凭作伴心香。不日修成功与行，骑鸾跨凤入仙乡。
元	韩奕	《点绛唇 初冬》	午梦初回，半窗影转斜阳树。起看梅蕊。向暖曾开未。一霎清寒，卷地西风起。无人至。把门儿闭。自了闲文字。
元	张野	《满庭芳 夏日饮王氏园亭》	珠箔含风，琐窗凝雾，柳溪别是仙乡。一枝绝艳，袅袅动波光。消尽人间烦暑，冰纨腻、玉骨初凉。肠应断，清商一曲，余韵惹蕖香。幽情还解否，冰莲数合，碧藕丝长。要满斟芳醑，亲举荷觞。耳畔向人微道，便为侬、一醉何妨。归来晚，新愁几许，山雨夜浪浪。
元	李道纯	《水调歌头 赠秋蟾周先生》	铅汞了无质，炉鼎假安名。殆因动静迷人，不觉堕声闻。这个先天妙理，日用着衣吃饭，相对甚分明。接物应机处，不动感而灵。不是心，不是佛，匪为金。明加眼力，莫教错认定盘星。片片迷云涣散，湛湛禅天独露，个是本来真。风定浪头息，月满水光清。
元	魏初	《满江红 寄何继先御史》	落日何山，人好在、凤凰城阙。还记否、长安城下，一杯离别。芳草连空春欲暮，落红千片飘香雪。忆使君、昨日出潼关，今三月。吾有意，从君说。君为我，能周折。想台中评议，正劳提挈。走马秦川尘土里，离愁一似年时节。问白头老母倚门心，何时歇。
元	王冕	《客况》	为客少安睡，终宵听雨声。每因年岁晚，不称路途情。贫贱交游少，疏豪去就轻。萧萧须发改，殊觉负平生。
元	关汉卿	《【双调】碧玉箫 四》	帘外风筛，凉月满闲阶。烛灭银台，宝鼎篆烟埋。醉魂儿难挣挫，精彩儿强打挨。那里每来，你取闲论诗才。咍，定当的人来赛。
元	赵孟＊	《月中仙 应制》	春满皇州。见祥烟拥日，初照龙楼。宫花苑柳，映仙仗云移，金鼎香浮。宝光生玉斧，听鸣凤、箫韶乐奏。德与和气游。天生圣人，千载稀有。祥瑞电绕虹流。有云成五色，芝生三秀。四海太平，致民物雍熙，朝野歌讴。千官齐拜舞，玉杯进、长生春酒。愿皇庆万年，天子与天齐寿。
元	姚燧	《洞仙歌 对梅》	疏枝冷蕊，腊前时初破。年后才多玉妃堕。问梅轩白发，寂对空株，期三百六十，谁同幽坐。孔方兄善幻，半幅溪藤，貌出缁尘素衣。当盛暑展图看，据失炎蒸，甚欲摘倾筐三个。又却被、旁人劝休休，怕他日盐羹，凤毛无和。
元	赵由俊	《清平乐 题碧梧苍石图 珊瑚网名书题跋卷八》	楚云迷断。桃叶江南岸。春去秋来情汗漫。愁绝一行新雁。锦书欲寄双成。殷勤为谢芳卿。明月碧梧凉夜，有谁知度箫声。
元	元好问	《横波亭为青口帅赋》	孤亭突兀插飞流，气压元龙百尺楼。万里风涛接瀛海，千年豪杰壮山丘。疏星淡月鱼龙夜，老木清霜鸿雁秋。倚剑长歌一杯酒，浮云西北是神州。
元	刘秉忠	《清平乐》	月明风劲。花弄窗间影。一夜玉壶秋水冷。梧叶乍凋金井。世间日月如梭。人生会少离多。篱畔黄花开尽，相逢不醉如何。
明	楚石梵琦	《梁山泊》	天畔青青芦叶齐，晚来戛戛水禽啼。一钩惨淡衔山月，五色弯环跨海霓。新摘莲花堪酿酒，旧闻荇菜可为齑。北人大抵无高韵，零落梭船傍柳堤。
元	杨弘道	《满江红 有感》	尚寐无聪，幽梦断、蘧然难续。隐隐听、鼓声如呼，角声如哭。短茅堂窗已白，灰残炉火樽无绿。称有无，随分具晨餐，唯粥。有义命，何思虑。在坎，弥谦牧。但客来尝愧，小坊深曲。不及屠沽余酒肉，不及驵侩多童仆。下苇帘，相对话移时，清欢足。
元	高道宽	《临江仙》	宝剑重磨光色显，圆明正照无边。月华皓皓锁蟾天。一轮含弘处，松桧几居仙。满目玉尘风舞动，银峰铺翠云轩。鹤来先报玉皇宣。跨鸾归去也，拂袖朝天。
元	杨维桢	《小万户射虎行》	边城秋气劲折胶，草枯燎发风萧萧。将军校射出细柳，马上箭落双飞雕。须臾吼地穷兽急，将军匹马电弗及。疾蹄迸落冲虎过，白羽穿喉虎人立。将军身不六尺强，一怒万夫无敢当。先皇赐名名拔突，部下材官争蹶张。画工亲见编须勇，急阵梢冈浩呼汹。目光落地已化石，将军生气毛发动。君不见桃花岛，阜树洋，乳虎哺子人为粮。将军一死不可生，东海黄公愁夜行。
元	王＊	《水调歌头 授回阳子口诀》	性本无修证，命乃有施为。了明此理，道凭玄牝作根基。要得谷神不死，好住西南村里，更莫起狐疑。动静分双用，下手要知时。真空，调真息，运真机。铅生汞产，封闭丹炉炼紫芝。拨转银河斗柄，抽出坎中一画，直去补南离。行满功成日，飞步上天墀。
元	侯善渊	《长思仙》	秘精精。满盈盈。密扣金关逆上行。玄珠颗颗倾。内灵灵。外明明。内外相交一点星。飞腾上玉瑛。
元	卢浩	《西湖竹枝词》	记郎别时风飕飕，银鼠帽子黄鼠袍。别来辙迹不可见，湖边青草如人高。
元	刘处玄	《定风波》	癸户云封运卦爻卦。剔开灵穷虎龙交。卯上行来真见酉，昆高。金翁轮线钓琼鳌。道德清通明法海，万光澄现九天高。造化自然神运转，难包。古今达者列仙曹。
宋	王执礼	《赋将军木》	脱急曾闻匿异人，论功仅得号将军。长身已逐云烟去，赖有孙枝记旧勋。
元	长筌子	《绿头鸭》	雨初晴，江山景色新鲜。乍艳阳，春光美丽，见效原、芳草芊芊。睹梨花、轻笼淡月，闻松声、冷和清泉。风细池塘，帘垂院落，晓莺啼唤柳含烟。更叠翠山屏如悄，时物笔难传。谁能悟，韶华不久，人世非坚。走红尘、何曾返照，损气神、虚度流年。竞锥刀、如蝇见血，恋妻男、似蚁争膻。火宅忧煎，情波出没，四生六道不知还。任千劫轮回贩骨，迷了本灵源。聪明客，诸缘放下，闲里修仙。
元	杨维桢	《漫兴（七首）》	丈人接?白毡裁，花边下马不惊猜。环沉溪头买酒去，高堂寺里看碑来。
元	王恽	《临江仙 八月一日，同高仁甫李靖伯史涧之饯》	，后三日舟载西还，夕次淇门东刘家渡而没，得年五十有五。韩予出就外昨日举杯亲饯别，六人吟啸呵呵。今朝丹城阿。一棺零落恨，都付逝川波。万事转头真是梦，两轮来往如梭。人生百岁合如何。放开眉上锁，得酒且高歌。
元	关汉卿	《【中吕】普天乐 崔张十六事（十六首）》	普救姻缘。西洛客说姻缘，普救寺寻方便。佳人才子，一见情牵。饿眼望将穿，馋口涎空咽。门掩梨花闲庭院，粉墙儿高似青天。颠不剌见了万千，似这般可喜娘罕见，引动人意马心猿。西厢寄寓。娇滴滴小红娘，恶狠狠唐三藏。消磨灾障，眼抹张郎。便将小姐央，说起风流况。母亲呵怕女孩儿春心荡，百般巧计关防；倒赚他鸳鸯比翼，黄莺作对，粉蝶成双。酬和情诗。玉宇净无尘，宝月圆如镜；风生翠袖，花落闲庭。五言诗句语清，两下里为媒证，遇着风流知音性，惺惺的偏惜惺惺。若得来心肝儿敬重，眼皮儿上供养，手掌儿里高擎。随分好事。梵王宫月轮高，枯木堂香烟罩。法聪来报，好事通宵。似神仙离碧霄，可意种来清醮，猛见了倾国倾城貌。将一个发慈悲脸儿朦着，葫芦啼到晓。酩子里家去，只落得两下里获铎。封书退贼。不念《法华经》，不理《梁皇忏》，贼人来至，情理何堪！法聪待向前，便把贼来探，险把佳人遭坑陷，消不得小书生一纸书缄。杜将军风威勇敢，张秀才能书妙染，孙飞虎好是羞惭。虚意谢诚。东阁玳筵开，不强如西厢和月等。红娘来请：万福先生。请字儿未出声，去字儿连忙应。下功夫将额颅十分挣，酸溜溜螫得牙疼。茶饭未成，陈仓老米，满瓮蔓菁。母亲变卦。若不是张解元识人多，怎生救咱全家祸？你则合有恩便报，倒教我拜做哥哥。母亲你忒虑过，怕我陪钱货，眼睁睁把比目鱼分破。知他是命福如何？我这里软摊做一垛，咫尺间如同间阔，其实都伸不起我这肩窝。隔墙听琴。月明中，琴三弄，闲愁万种，自诉情衷。要知音耳朵，听得他芳心动。司马、文君情偏重，他每也曾理结丝桐。又不是《黄鹤醉翁》，又不是《泣麟悲凤》，又不是《清夜闻钟》开书染病。寄简帖又无成，相思病今番甚。只为你倚门待月，侧耳听琴，便有那扁鹊来，委实难医恁。止把酸醋当归浸，这方儿到处难寻。要知是知母未寝，红娘心沁，使君子难禁。莺花配偶。春意透酥胸，春色横眉黛，新婚燕尔，苦尽甘来。也不索将琴操弹，也不索西厢和月待，尽老今生同欢爱，恰便似刘阮天台。只恐怕母亲做猜，侍妾假乖，小姐难捱。花惜风情。小娘子说因由，老夫人索穷究，我只道神针法灸，却原来燕侣鸾俦。红娘先自行，小姐权落后，我在这窗儿外几曾敢咳嗽，这殷勤着甚来由？夫人你得休便怵，也不索出乖弄丑，自古来女大难留。张生赴选。碧云天，黄花地，西风紧，北雁南飞。恨相见难，又早别离易。久已后虽然成佳配，奈时间怎不悲啼！我则厮守得一时半刻，早松了金钏，减了香肌。旅馆梦魂。为功名，伤离别，可怜见关山万里，独自跋涉。楚阳台朝暮云，杨柳岸朦胧月，冷清清怎地捱今夜？梦魂儿这场抛撇。人去也，去时节远也，远时节几日来也？喜得家书。久客在京师，甚的是闲传示？心头眼底，横倘莺儿。趁西风折桂枝，已遂了青云志。盼得他一纸音书，却是断肠诗词。堪为字史，颜筋柳骨，献之羲之。远寄寒衣。想张郎，空僝僽，缄书在手，写不尽绸缪。修时节和泪修，嘱咐休忘旧。寄去衣服牢收授，三般儿都有个因由：这袜儿管束你胡行乱走，这衫儿穿的着皮肉，这裹肚常系在心头。夫妇团圆。为风流，成姻眷，恩情美满，夫妇团圆。却忘了间阻情，遂了平生愿。郑恒枉自胡来缠，空落得惹祸招愆。一个卖风流的志坚，一个逞娇姿的意坚，一个调风月的心坚。
元	王逢	《钱塘春感（六首）》	王气凌虚散晓霞，虎闱鳞阁静烟花。中天日月迂黄道，沧海风云冷翠华。望帝神游夔子国，乌衣梦隔野人家。当时举目山河异，岂但红颜泣塞笳。
元	洪希文	《柳梢青 春恨》	问讯梨花，不知还解否，几番风。雨打黄昏，泥香白雪，愁与谁同。可堪凤懒莺慵。飞不到、萧娘镜中。望断碧山，恨迷芳草，春太匆匆。
元	刘敏中	《浣溪沙 元夕前一日，大雪始霁，子京敬甫两》	酒，索茶，遂开玉川月团，取太初顶雪，和以山西羊酥，以石活火烹之。而瓶中蜡梅方烂漫，於是相与嗅梅啜茶，雅咏小酌而罢。作此词以志清流浅见沙。沙边翠竹野人家。野人延客不堪夸。旋扫太初岩顶雪，细烹阳羡贡余茶。古铜瓶子蜡梅花。
元	马钰	《满庭芳 赠姚玄玉》	道家活计，坦荡蓑衣。住行坐卧相宜。悟彻清贫快乐，绝尽狐疑。生涯逍遥自在，水云游、海角天涯。无系绊，纵闲闲来往，有甚归依。把握玄中妙趣，除心病，修炼有似良医。谁信男儿有孕，不可思议。气结神凝命住，产胎仙、超越九嶷。恁时节，显朝元，归去容仪。
元	王冕	《感怀》	松柏引藤萝，反被藤萝绕。刬草养禾苗，禾苗不如草。物情有更变，世事何足道？君子小人交，岂能长永好？云游本无定，潦水空浩渺。消涸固有时，畴能见机早。春风泛红绿，造化太奇巧。昨朝杨柳花，今日浮萍草。学佛不成佛，求仙岂能仙？人生因有贪，所以不自然。秦皇既已矣，梁武亦可怜。何如饭牛翁，万事付无言。
元	王冕	《陌上桑》	陌上桑，无人采，入夏绿阴深似海。行人来往得清凉，借问蚕姑无个在。蚕姑不在在何处？闻说官司要官布。大家小家都捉去，岂许蚕姑独能住？日间绩麻夜织机，养蚕种田俱失时。田夫奔走受鞭笞，饥苦无以供支持。蚕姑且将官布办，桑老田荒空自叹。明朝相对泪滂沱，米粮丝税将奈何？
宋	释原妙	《室中三关》	大地是个火坑，得何三昧，不被烧却。
元	郭翼	《淡香亭》	绮席霏霏吹雪暖，霓裳叠叠舞风斜。魏公翰墨秦家得，一字千金未足夸。
元	王哲	《减字木兰花》	青山绿水。自与今朝长是醉。绿水青山。得道之人本要闲。清风明月。占得逍遥无可说。明月清风。共是三人我便同。
元	滕宾	《点绛唇 墨本水仙 读画斋丛书本元草堂诗》	缟袂啼香，为谁一滴春心碎。淡黄深翠。不似当时态。东洛缁尘，依旧交情耐。空憔悴。玉人何在。细雨疏烟外。
元	王寂	《菩萨蛮 春闺》	回文锦字殷勤织。归鸿点破晴空碧。上尽最高楼。阑干曲曲愁。黄昏犹伫立。何处砧声急。强欲醉乌程。醒时月满庭。
元	王恽	《西江月 继张孝纯韵》	郢下空歌白雪，琴中谁听高山。人生何用钉疏顽。不过两盂日饭。梦到钓台老树，秋风闲煞渔竿。沙鸥无数点江干。知我忘机去慢。
元	耶律楚材	《鹧鸪天》	花界倾颓事已迁，浩歌遥望意茫然。江山王气空千劫，桃李春风又一年。横翠嶂，架寒烟。野花平碧怨啼鹃。不知何限人间梦，并触沈思到酒边?
元	刘则梅	《清平乐 题碧梧苍石图 珊瑚网名书题跋卷八》	杨枝歌断。春老莺莺岸。可笑杨花飞漫漫。却作芦花孤雁。国春欲赋难成。向来错怨轻卿。纵使此心如石，不禁梧叶离声。
元	杨维桢	《内人剖瓜词》	辘轳索褪垂金井，水殿风来晚花静。美人睡起袒蝉纱，照见臂钗红肉影。荔子浆酸摇左车，阿母新进朱陵瓜。侍奴手浴井花冷，水冰金盘擎掌瓜。鸾刀未破圆玉斗，斗破红冰惊落手。玉郎渴甚故相嘲，可忍食残团月凹？
元	王恽	《望月婆罗门引 中秋夜》	柳边榭，倚兰人共月孤高。乱云脱坏崩涛。一片广寒宫殿，桂影数秋毫。尽掀髯老子，露湿宫袍。人生此朝。能几度、可怜宵。况对清尊皓齿，舞袖织腰。碧空如洗，拚一醉、河倾转斗杓。今夕乐、归梦临皋。
元	元好问	《鹧鸪天》	好梦初惊百感新。谁家歌管隔墙闻。残灯收罢空明月，腊雪消融更暮云。莺有伴，雁离群。西窗寂寞酒微醺。春寒留得梅花在，剩为何郎瘦几。
宋	释原妙	《偈颂六十七首》	识得拄杖子，被拄杖子缚。不识拄杖子，亦被拄杖子缚。不是弄潮人，徒劳遭点额。
元	张可久	《人月圆 寄  源芝田禅师 北曲聊乐府前集今》	龙湫山上云屯寺，别是一乾坤。桧参百丈，雪深半尺，梅瘦三分。几时亲到，松边弄水，月下敲门。相思无奈，烟萝洞口，立尽黄昏。
元	杨维桢	《湖上感事漫成四小句》	将石星空堕，灵山凤不飞。惟余霸头水，东去复西归。
元	尹志平	《巫山一段云》	北海修真士，西岩放旷人。别师迢递过关津。物外不沾尘。学道须凭决裂。一片真心如铁。九年功满步云霞。三岛是吾家。
元	王冕	《云门山图》	十年不到云门寺，忽见若耶溪上山。落叶不随流水去，长松只在白云间。当年王谢已寂寞，终古林泉更往还。所喜二灵多道气，扶藜时复叩紫关。
元	方夔	《早行》	早起理归装，残灯耿曙光。开门半山月，立马一庭霜。钟响知云寺，波声认石梁。修途留不住，去去出山庄。
元	王结	《蝶恋花 赠李公敏 强村丛书用韩氏玉雨堂藏钞》	老鹤轩轩心万里。却被天风，吹入樊笼里。野态昂藏犹可喜。九皋宵泪流清。宿鹭窥鱼痴计耳。整整丰标，谩说佳公子。月白风清天似水。
元	阿里西瑛	《【双调】殿前欢 懒云窝》	懒云窝，醒时诗酒醉时歌。瑶琴不理抛书卧，无梦南柯。得清闲尽快活，日月似撺梭过，富贵比花开落。青春去也，不乐如何？懒云窝，醒时诗酒醉时歌。瑶琴不理抛书卧，尽自磨陀。想人生待则么？富贵比花开落，日月似撺梭过。呵呵笑我，我笑呵呵。懒云窝，客至待如何？懒云窝里和衣卧，尽自婆娑。想人生待则么？贵比我高些个，富比我惗些个，呵呵笑我，我笑呵呵。
元	丘处机	《蓬莱阁 景金本注云，二首本名秦楼月  仙山》	蓬莱阙。漫漫巨海深难越。深难越。洪波激吹，怒涛翻雪。玉霄东畔曾闻说。虚无一境天然别。天然别。鳌山不动，蜃楼长结。
元	元好问	《诉衷情》	升平责望富民侯。愁损抱官囚。自家本元烦恼，闹处要钻头。山崦寺，水心楼。去来休。醉扶归路鼓吹，鸣蛙部曲黄牛。
元	张可久	《秦楼月 即事》	山童说。清霜一夜芭蕉折。芭蕉折。梅花开也，满湖风雪。墨痕碎碎题诗叶。玉英棵棵丁香结。丁香结。忍教孤负，小山明月。
元	王冕	《题青田山房》	青田刘处士，潇洒好山房。夜月移花磴，春云动石床。书声通远谷，琴响应清商。我欲相依住，临流筑草堂。
元	牧常晁	《梧桐树》	参玄人，听付嘱。百岁光阴如迅速。转眼花开落。大事因缘如未熟。急须猛省开心目。莫被邪师惑。
元	李道纯	《百字令 赠真蟾子叶大师》	玄关欲透，做工夫、妙在一阳来复。天癸才生忙下手，采处切须虔笃。绝虑忘机，清心释累，认取虚无谷。铅银砂汞，一时辰内攒簇。霎时天地相交，甲庚无间，龙虎齐降伏。取坎填离，乾体就、阳火阴符行足。至宝精坚，真蟾形兆，宜把灵泉沃。德圆功备，大师名注仙。
元	元好问	《蝶恋花》	玉宇生凉秋恰半。月到今宵，分外清光满。兔魄呈祥冰彩烂。广寒宫里逢华旦。聪慧风流天与擅。玉骨冰姿，本是飞琼伴。且领绿衣诗酒劝。
元	王处一	《谢师恩 前后带喝马一声》	就中偏许同音耗。一例谁能晓。有个人人灵复俏。攒星步斗，暗符颠倒。金书报。升降朝元道。碧虚仙眷重迁号。方喜圆明了。皓月堂前天风扫。晴空来往，我从玄教。仙无老。超越蓬莱岛。
元	韩奕	《逢故人夜饮话旧》	风色萧萧木落天，故人解后会尊前。青灯照影冷清夜，白发听歌感少年。身未死前惟别苦，难相忘处是情牵。不因世故身亲见，肯信人言海变田。
元	杨维桢	《次韵黄大痴艳体》	千枝烛树玉青葱，绿沙照人江雾空。银甲辟弦斜雁柱，薰花扑被热鸳笼。仙人掌重初承露，燕子腰轻欲受风。闲写恼公诗已就，花房自捣守宫红。
元	丁鹤年	《山居诗二首呈诸道侣》	日日看山眼倍明，更无一事可关情。扫开积雪岩前走，领取闲云陇上行。不共羽人谈太易，懒从衲子话无生。划然时发苏门啸，遥答风声及水声。
元	王冕	《下直沽》	拍河健橹比长驱，百尺飞帆下直沽。浩浩碧天秋气肃，堂堂明月夜窗虚。旌旗两岸芦花影，鼙鼓三声海浪趋。转首狂歌望西北，淡烟荒草是幽都。
元	袁桷	《张虚靖圜庵扁曰归鹤次韵》	招仙游馆构亭亭，万叠松寒晓日青。玉局讲残春换劫，石台丹在草通灵。红羊赤马悲沧海，白虎苍龙俨大庭。为爱子乔笙鹤美，月凉时许夜深听。
元	王哲	《雪梅春》	睹尘世，人人尽总半芳容。珠珍金玉，绫罗锦乡情?儿女妻孥共团聚，管弦歌舞趁时从。没休歇，昨夜今宵来晚，重重??日常做，怎得回头省悟，深洒直待阴公。取来恁则方忡。千状悲颜钉心剑，百端愁思敛眉峰。见追贴，慈番悔恨，难已藏踪。
元	王哲	《完溪沙 原无调名，兹据律补》	空里追声枉了贤。水中捉月事同然。隔靴抓痒越孜煎。纽石作弦何日抚，钻木待火几时然。恰如撅地觅寻天。
元	王冕	《吴姬曲 其六》	吴姬归，湖风吹冷日色微。满船筝鼓不敢动，隔林恐搅残花飞。涌金门外马如练，银灯照水红辉辉。红辉辉，吴姬上马罗绮围。
宋	释原妙	《偈颂六十七首》	禅不在参，道不须悟。动转施为，三岳鼓舞。孟八郎汉便恁麽去，争似西峰搬石运土。
金	元好问	《台山杂吟》	颠风作力扫阴霾，白日青天四望开。好个台山真面目，争教坡老不曾来？
元	元好问	《论诗三十首》	慷慨歌谣绝不传，穹庐一曲本天然。中州万古英雄气，也到阴山敕勒川。
元	杨维桢	《妲己图》	小白竿头血，新图入汉廷。宫中双燕子，齐作牝鸡鸣。
元	陈秀民	《怀古和陈惟寅韵（三首）》	范蠡已霸越，功成淡若无。扁舟五湖上，乌喙不敢呼。冥鸿在寥廓，燕雀下莱芜。
元	侯善渊	《西江月》	尽被家缘担阁，都因业障兰遮。离微孰举正兼邪。背了灵尝道话。云绽家家儿月。时来处处开花。睛童深入翠烟霞。引至长春不夜。
元	王逢	《后无题（五首）》	黄河清浅海尘扬，陕月关云气惨苍。宁复明珠专甓社，尚论玉兔踞金床。衣冠并入梁园宴，简册潜回孔壁光。私幸老归忘世事，梧桐朝影对溪堂。
元	牧常晁	《临江仙》	打破这阳炉阴鼎，跃番黑汞红铅。龟蛇龙虎总虚言。六根并四大，阴物一齐捐。有个天然真一种，非心非肾非玄。不容口意识情传。修丹如此到，可谓大罗仙。
元	贡性之	《绝句》	十八姑儿浅淡妆，春衣初试柳芽黄。三三五五东风里，去上吴山答愿香。
元	王恽	《鹊桥仙 和刘梦吉韵》	高人非古。冲襟粹宇。要览德辉飞举。伊周元不是庸人，吾志在、箕山巢许。兰纫有赋。菊香酿黍。梦断糟床秋雨。渊明卧老北窗风，犹胜似。
元	王哲	《惜黄花》	这重阳子，今来生此。是非去，烦恼退，逍遥白遂。摆脱一炉香，何有短叩齿。又不用、那道家活计。暗笑俏措的，暗笑令俐。暗笑他，将相并工商农士。唯我静中清，唯我闲中肆。要到处、跨云便至。
元	傅若金	《邯郸行》	邯郸城头下白日，邯郸市上风萧瑟。故垒空余鸟雀悲，荒垣只见狐狸出。何王坟墓对山阿，尚忆诸侯征战多。赵客归来重毛遂，秦军老去畏廉颇。黄尘白草宫前道，鬼火如灯夜相照。公子秋来不见过，美人月下那闻笑。当时冠盖激浮云，挝钟考鼓宴青春。只今惟有邮亭树，还送年年行路人。
元	侯善渊	《声声慢》	韶光迅速，似蚁循环。往复不断相连。过了一岁，不觉又早一年。忽然无常限到，向前程、着是推延。修行事，道他人有分，自己无缘。若也回头省悟，弃功名富贵，物外然。保养元精，玉炉片雪烹煎。恍惚乾坤莹彻，灿玲珑、日耀辉鲜。三光秀，混一灵真性，送上瑶天。
元	王冕	《日晚》	日晚风云起，城空草木悲。蛟龙能自圣，骐骥不容迟。汉妇通番语，羌儿厌杜诗。老夫潇洒处，定是少人知。
元	刘敏中	《清平乐 古齐约余游山，而因循不果，用韵戏》	山中之兴以动之山灵久望。要看游山状。酒?诗囊空放荡。不肯凌风直上。快教去结山庵。安排暮历朝探。整顷衰年杖屦，并君飞出危岚。
元	张野	《南乡子 赠歌者怡云，和卢处道韵》	霭霭度春空。长妒花阴月影中。曾为清歌还少驻，匆匆。变作春前喜气浓。一笑为谁容。只许幽人出处同。却恐等闲为雨后，东风。吹过巫山。
元	姬翼	《西江月》	自性天中日月，元真海里舟航。千门万户为敷扬。引入亡羊路上。续焰传薪莫会，金壶碧酒先尝。博山一炷劫前香。鼻观难通妙况。
元	凌云翰	《苏武慢》	君实园中，尧夫窝内，独乐正同安乐。维水泱泱，予怀渺渺，西望每思伊洛。草色随车，花香袭屦，风景至今犹昨。被杜鹃、啼破天津，使觉市朝萧索。谁复见、万古龙门，三春桃浪，冲岸紫鳞争跃。月到风来，水流云在，安得二贤同酌。心上经纶，鉴中治乱，叹息九原难作。笑红尘、逐利争名，总是蝇头蜗角。
元	张宪	《临安军前》	寂历荒城遍野蒿，昔人事业已徒劳。雁将秋色催归马，枫引霜华入战袍。地阻东南乡信远，天昏西北阵云高。不堪屡作还家梦，起向西风抚大刀。
元	马钰	《苏幕遮 怀宁伯功惠鞋》	清叟冠，伯功履。见惠山侗，别有非常意。使我顶天并立地。俯仰观瞻，无怍兼无愧。得斯因，无限喜。出户迎宾，何患殊无礼。更向就中搜奥旨。上下冲和，得赴青霄里。
元	侯善渊	《益寿美金花》	净无瑕翳。握固存神颐浩。润谷玄霜。养就神砂满鼎香。清如赫日。瑞凝空盈满室。混一先天。易御星仪达妙玄。
元	刘因	《西江月 送张大经》	留在平生落落，休嗟世事滔滔。青云底柱本来高。立向颓波更好。一片花飞春减，可堪万点红飘。江花江月可怜宵。莫赋招魂便了。
元	徐再思	《清江引》	相思有如少债的，每日相催逼。常挑着一担愁，准不了三分利。这本钱见他时才算得。
元	邵亨贞	《满江红 丙午重阳前二日雨霁，泗泾倚兰望九》	云锁吴山，重阳近、满城风雨。层楼外、摩挲病眼，尚堪延伫。采菊有谁忘世虑，催租底事妨诗句。纵鸟巾、潦倒不禁秋，犹能赋。村隐隐，牛羊路。烟冉冉，蒹葭渡。是几番兴废，几番今古。世乱可堪逢节序，身闲犹有余风度。且凭高、呼酒发狂歌，愁何处。
元	王恽	《点绛唇 春雨后小桃》	端正楼空，一枝春色谁偷得。夜来消息。暮雨胭脂湿。倚竹佳人，翠袖娇无力。须相觅。一尊休惜。转首春狼藉。
元	马钰	《满庭芳 赠姚守清李守静》	休将清净，却做寻常。可凭秘密仙方。书夜行持，决要万事俱忘。奈何从前熟景，便时时、斗乱心肠。常断制，似两家征战，各举刀枪。剿尽尸虫猿马，处无为无作，无事之乡。常应常清常静，常得嘉祥。更凭真慈相助，行功成、得赴蓬庄。乘云去，访重阳师父，师祖纯阳。
元	曹伯启	《水龙吟 再和修甫学士》	高楼壮观东南，迥然突出千秋表。月檐明烂，风棂萧爽，烟波浩渺。菊径新秋柳谷薄暮，桃源清晓。登临感慨，悠然引兴，银盘内，青螺小。自念当时行役，顾菱花、不堪频照。江山如故，中原在眼，几番危眺。浩浩洪流，茫茫尘世，尽堪吟啸。但优游老景，浮沉里?，任邦人笑。
元	杨维桢	《不碍云山楼诗二首》	海之雨兮油油，雨我田兮有秋。海之山兮离离，障我疏兮东之。云之动兮跹跹，吾与云动兮动而不迁。山之静兮层层，吾与山静兮静而不停。
元	王哲	《瑞鹧鸪》	三才剖判做辉华。三教分明吐甲芽。三宝炼烧红焰宝，三车搬运紫河车。三峰影里观真宅，三耀光中是本家。三岛十洲堪捣药、三清十极聚青。
元	宋＊	《蝶恋花 青田舟中》	无数好山攒碧树。山下邮亭，亭下牵舟路。山色娱人相指顾。时时又被滩声妒。寒日光阴容易度。云去云来，那更商量雨。强把羁愁排遣去。
元	王冕	《归来》	湖海飘零久，归来依旧贫。顾无青眼友，喜有白头亲。篱菊留余色，庭梅奏早春。溪翁密相访，杯酒接殷勤。
元	元好问	《满江红 内乡作》	老树荒台，秋兴动、悠然独酌。秋也老、江山憔悴，鬓华先觉。人到中年原易感，眼看华屋归零落。算世间、惟有醉乡民，平生乐。凌浩荡，观寥廓。月为烛，云为幄。尽百川都酿，不供杯杓。身外虚名将底用，古来已错今尤错。唤野猿、山鸟一时歌，休休莫。
元	王丹桂	《醉桃源 本名阮郎归  钓乌林答二郎君》	今生豪贵宿生缘。分明说与贤。回头早早悟根原。休教俗境牵。搜秘密，访幽玄。炉中炼汞铅。真功真行满三千。飞腾作大仙。
元	元好问	《朝中措 周帅花堂紫牡丹》	芳苞初破紫霞杯。香动绿云堆。只道人间花尽，争知天上春回。朝吟暮绕，使君情重，不厌频来。好把韶华留住，莫教百朵齐开。
宋	俞处俊	《百字令/念奴娇》	残蝉断雁，政西风萧索，夕阳流水。落木无边幽眺处，云拥登山屐齿。岁月如驰，古今同梦，惟有悲欢异。绿尊空对，故人相望千里。追念淮海当年，五云行殿，咫尺天颜喜。清晓胪传仙仗里，衣染玉龙香细。今日天涯，黄花零乱，满眼重阳泪。艰难多病，二陵无奈秋思。
元	高道宽	《望蓬莱》	无无处，大道本无言。万法拈来则一句，强名曰道字丹仙。象帝乃根元。真无处，妙化有无先。不空寂无传最上，希夷微妙谷神篇。宗祖在先。
元	杨维桢	《吴咏十章用韵复正宗架阁》	曾侍虚皇第二筵，铁仙轻脱故依然。江州坐上初相见，还识人中孟万年。
元	杨维桢	《大人词》	有大人，曰铁牛。绛人甲子不能记，曾识庖栖兽尾而蓬头。见炼石之女补天漏，涿鹿之帝杀蚩尤。上与伊同相幼主，下与孔孟游列侯。衣不异。粮不休，男女欲不绝，黄白术不修。其身备万物，成春秋。故能后天身不老，挥斥八极隘九州。太上君，西化人，自谓出于无始劫，荡乎宇宙如虚舟，其生为浮死为休。安知大人自消息，天子不能子，王公不能俦，下顾二子真蜉蝣。
元	揭傒斯	《大饥行》	去年旱毁才五六，今年家家食无粟。高囷大廪闭不开，朝为骨肉暮成哭。官虽差官遍里闾，贪廉异政致泽殊。公家赈粟粟有数，安得尽及乡民居。前日杀人南山下，昨日开仓山北舍。捐躯弃命不复论，获者如囚走如赦。豪家不仁诚可罪，民主稔恶何由悔。
元	谭处端	《如梦令 寄＊州道友王四郎》	传语州道友。休恋随情花柳。最好逐谭风，保护形躯不朽。不朽。不朽。共饮长生仙酒。
元	宋＊	《望月婆罗门引 江上晚泊》	短衣乌帽，京尘眯目强钻头。梦中八表神游。今日江山佳处，便欲贾胡留。爱峰岚滴翠，天水涵秋。断霞渐收。见隐隐两蛾愁。好在九华烟树，秋浦沙鸥。相看依旧，但憔悴潘郎俗状羞。孤负却、啸傲林丘。
元	张野	《满江红 寄磁下诸公》	枫落衡漳，犹记得、离觞鲸吸。惊又见、宫槐禁柳，绿阴如织。行止难穷天素定，功名有分谁能必。任近来、参透妙中玄，床头易。梅雨过，芹池碧。松月山，丹房寂。问此时曾念，京尘踪迹。七碗波涛翻白雪，一枰冰雹消长日。尚得星、多处望山，空相忆。
元	丘处机	《上丹霄 赠京兆府统军夹谷龙虎》	感皇恩，承天诏，控西南。大门敞、高对烟岚。双权再任，过期无代复登三。晏然军国，事和平，灾割封缄。年将暮，心归道，搜玄路，访清谈。降尊宠、谦下无惭。山人放旷，本来无得有何参。但能慈忍，戒荒淫。
元	王哲	《武陵春 京兆赵公劝酒不饮》	处林泉别有酒，卯按篇章。二层楼饮玉浆。里火生光。兀陶陶频醉醒，夜最堪尝。味来回转转昌。出蓬庄。
元	郭翼	《和李长吉马诗（五首）》	神骏知无匹，骁腾绝域来。流沙一丈雪，夜拂白龙堆。
元	方行	《送贾彦临训导霍丘》	中都会面得从容，两载同听长乐钟。天近君门严虎豹，地宽人海混鱼龙。承恩自合归宣室，论道安能老辟雍？江柳春花增别恨，白头何日更相逢？
元	王吉昌	《柳梢青》	苦海渺茫流荡。似阔远、北溟洪浪。汩没群生，类鱼游戏，往来趋向。漂沦逐队情畅。几个化鹏形状。一去天池，垂云腾翥，顿超无上。
元	王冕	《村居 其二》	茅屋人看小，我居殊觉宽。云开山满座，雨过草平阑。古意琴三叠，清风竹万竿。养生无别具，壁上破瓢箪。
元	侯善渊	《一叶舟》	照海凝珠光灿。贵贱不分弹雀。可惜本来珍。污泥津。认取勿令差错。莹净免繁萦缚。决正出嚣尘。玩长春。
元	马钰	《西江月》	海岛丘刘谭马。因师各弃荣华。逍遥自在乐无涯。休论高高下下。不会琴棋书画。些儿营运无差。眠云卧月饮流霞。醉后惺惺洒洒。
元	马钰	《踏云行 谢于公鞋》	走入玄门，牵回白鲤。缀词感谢吾侪履。从今步步出红尘，无心著去观桃李。采访幽微，搜寻至理。因师大悟离乡里。一朝功满踏云行，邀公。
元	宋褧	《都城杂咏》	流珠声调弄琵琶，韦曲池台似馆娃。罗袖舞低杨柳月，玉笙吹绽牡丹花。龙头泻酒红云滟，象口吹香绿雾斜。却笑西邻蠹书客，牙签缃帙费年华。
宋	张士逊	《题建宁县洛阳村寺》	金谷花时醉几场，旧游无日不思量。谁知万水千山里，枉被人言过洛阳。
元	元好问	《太常引》	东园歌管日相娱。佳酿出兵厨。陶写在桑榆。便鹤到、扬州未如。欹红浓露，绿阴清吹，长下楼居。高枕即吾庐。更何待、将宫报书。
元	程文海	《清平乐 西  使者自远左寄诗词至泺阳猥承见》	新来酒户。想胜看花处。带得春行平壤路。同笑同歌同住。滦阳却近山家。芒鞋夜夜丹霞。流水落花归思，苍烟白石生涯。
元	韩奕	《瑞龙吟 钱塘怀古》	佳丽地。寂寞涛响空城，草深荒垒。龙飞凤舞山神，宛然不复，当时王气。西湖外，缺岸断桥冷落，几湾烟水。画船总有笙歌，向甚处，有垂杨可系。遍野离离禾黍，月观风亭，杳无遗址。惟有两峰南北，在夕阳里。因思当日，翠辇尝南驻。二百年、生民同乐，楚中歌舞。一自重华去。算几曾经瘦，不似如今最。辽鹤倘重归，到东门市。怎知城郭，也应非。
元	吾丘衍	《次韵谢钱翼之》	笔翰西台妙，文章五凤楼。美才须比玉，直道岂如钩。吴苑辞春色，江风散旅愁。吾庐正萧飒，二仲得羊求。
元	王哲	《蓦山溪》	人人不省，日日光阴急。路是轮回，前途事、暗中似漆。观公风貌，俊格最青春，多清净，少贪求，善事休交失。虚情娇态恰似便蜜。晓夜采花忙，合和成、谁人啖汁。若还悟此，目下便回头，蓬莱路，彩云端，
元	倪瓒	《题画赠僧》	笠泽依稀雪意寒，澄怀轩里酒杯干。篝灯染笔三更后，远岫疏林亦耐看。
元	侯善渊	《西江月》	浩结成宝篆，清风吹散云蒙。一轮明月照虚空。好把精神舞弄。撞透玉京天上，冲开金阙门中。元神独坐广寒宫。率领群仙宗奉。
元	白朴	《贺新郎 题阙》	喜气轩眉宇。卢郎、风流年少，玉堂平步。车骑雍容光华远，不似黄梁逆旅。抖擞尽、貂裘尘土。便就莫愁双桨去，待经过、苏小钱塘渡。画图里，看烟雨。一樽邂逅歌金缕。望晴川、峰瀑布，浪花湓浦。老我三年江湖客，几度登临吊古。怅日暮、家山何处。别后江头虹贯日，想君还东观图书府。天咫尺，听新语。
元	马钰	《巫山一段云》	赤子餐青母，红蛇啖黑龟。祥光瑞气要成衣。尚自更持危。调引姹婴嬉戏。紧把玉关封闭。一轮性月晃清霄。云步访三茅。
元	郯韶	《郑蒙泉炼师子午谷图》	子真今住子午谷，乃在蛟门西复西。绕屋长松落晴雪，倚天绝壁立丹梯。春回大壑三芝秀，月满空山一鹤栖。归去看图望瀛海，定应沐发候天鸡。
元	马钰	《长思仙》	正家丰。不争锋。猛烈灰心王害风。先归三岛峰。马山侗。过临潼。三髻头梳似小童。专专化个同。
元	张可久	《霜角 紫阳书声 以上八首并见北曲聊乐府外集》	楼观飞惊。好山环翠屏。谁向山中讲授，朱夫子、鲁先生。短檠。雪屋灯。琅琅终夜声。传得先儒道妙，百世下、以文鸣。见一阁本张小山乐府因不重录。
元	王吉昌	《木兰花慢 坤卦老阴之象》	剖坤柔立象，太阴体，换三阳。因六变心虚，关开实腹，应候呈祥。冲和易灵变态，运圣功、旋转斡天罡。消息栽培道化，六宫毂辏中央。融融品物含章。归土德，密收藏。性与命咸通，个中将养，气孕玄霜。香浮彩霞?赫，混浩然、纯粹散诸方。造化冥冥极妙，超凡不离玄黄。
元	元无名氏	《普天乐》	他生得脸儿峥，庞儿正。诸余里耍俏，所事里聪明。忒可憎，没薄幸。行里坐里茶里饭里相随定，恰便似纸幡儿引了人魂灵。想那些个滋滋味味，风风韵韵，老老成成。
元	赵孟＊	《虞美人 浙江舟中作 案此调下原有后庭花肖溪》	潮生潮落何时了。断送行人老。消沉万古意无穷。尽在长空、淡淡鸟飞中。海门几点青山小。望极烟波渺。何当驾我以长风。便欲乘桴、浮到。
元	杨维桢	《射罴行》	草枯燎发原野业，老罴愤起千军敌。将军名号巴而思，白羽惯数黄狼肋。老罴决石如怒猊，将军立马攒霜蹄。满弓一射正贯脾，马前突立人而啼。南山白额当道卧，东西之人不敢过。少年匹马随噪呼，从渠生拔白额须。刳白额，作饮器，坐令泰山之妇歌好世。
元	王丹桂	《忆王孙 因王孙二旧友同日不期而会》	闲闲闲里忆王孙。今幸相逢语笑频。各各勤修精气神。行功臻。同宴。
元	王哲	《得道阳》	八月清凉白露匀。万民安乐养真身。窈窈冥冥云外客，昏昏默默月中人。虽是居尘不染尘。也无喜怒亦无嗔。既处逍遥生莹滑，自然聚散云皮。
元	王冕	《异乡》	东山西山生白云，异乡那忍见残春。野蒿得雨长过树，海燕隔花轻笑人。每是闭门疏世事，何曾借酒恼比邻。过从时有相嗔怪，不解潜夫意思真。
元	白朴	《西江月 郭?之得雄渠即贾治中婿》	天上灵椿未老，月中丹桂初花。充闾佳庆尽堪夸。圣善元来姓贾。广座平分玉果，绛颅剩拂丹砂。从今人说细侯家。自有青衫竹马。
元	元好问	《江城子》	绿阴庭院燕莺啼。乡帘垂。瑞烟霏。一片笙箫，风过彩云低。疑是蕊宫仙子降，翻玉袖，舞瑶姬。冰姿玉骨自新奇。看孙枝。列斑齐。画鼓新歌，喜映两疏眉。袖里桃花雾湿，应不惜，醉金卮。
元	马钰	《踏云行 道士索》	东布烟萝，西排雪柳。秦川渭水添清秀。四方八表涌金莲，祥光瑞气轻轻覆。九转经营，一时功就。自然玉殿成无漏。三清高坐宝花台，谁知。
元	尹志平	《西江月 常足畅怀》	尽日观山玩水，终朝常足心休。老来佚乐更何求。保我阳生九九。幸得为人通道，道中别有归投。功成云步看瀛洲。万古名传不朽。
元	王逢	《送王季德主事祠南镇还京》	千羽春明玉扆间，皇华躬遣祀稽山。蓬莱云雾随封检，敷落仙曹降佩环。宣室旧承前席问，楼船今驾海涛还。东南父老忧时切，落日扶藜得重攀。
元	胡祗＊	《江城子 夜饮池上》	摩诃池上水风情。露零零。月华明。玉簟铢衣，清影照闲情。一曲洞仙歌未阕，霜叶满，凤凰城。醉魂轻举上青冥。仙扃。堕沧溟。散作秋香，无语话三生。安得青莲同把酒，挥醉墨，问枯荣。
元	安熙	《鹊桥仙 强村丛书用善本书室藏钞默庵文集本》	徘徊尊俎。徜徉笑语。俯仰乾坤今古。世间豪杰数元龙，想未识、圣门风度。也非学圃。也非怀土。静看落花风雨。安排便买钓鱼蓑，底是。
元	王冕	《次申屠子迪韵 其二》	东南岩壑窅，游子欲何之？野鸟惊飞疾，溪船逆上迟。放怀须醉酒，对景漫题诗。王谢经行处，萧条似旧时。
元	白朴	《水龙吟 九日同诸公会饮钟山望草堂有感》	倚天钟阜龙蟠，四时青壁云烟润。陂陀十里，苍鬓夹路，清风缓引。兰若西边，草堂别崦，遗基犹认。自猿惊鹤怨，山人去后，谁更向、此中隐。独爱丹崖碧岭，枕平川、人家相近。登临对酒，茱萸香细，莓苔坐稳。老计菟裘，故应来就，林泉佳遁。怕烟霞笑我，尘容俗状，把山英问。
元	王＊	《西江月 以上见还真集卷下》	入室先知下手，安炉要会施工。癸生急采向黄中。逆把天轮旋动。赤子飞神入海，苍龙骑上南宫。片时啸咏下瑶空。十极神仙皈奉。
元	谢应芳	《洪武初闻顾仲瑛以召役入城婴疾而归寻喜勿药》	闻道庞公近入城，还家风雨过清明。催租人去诗仍好，市药童归病已轻。尚喜竹林青笋出，不嫌花径紫苔生。路逢缁侣传安信，候问姑迟数日程。
元	姚燧	《满江红 买田天生门外》	买地近隍壑，十顷展平澜。相如漫说云梦，八九可胸蟠。已具扁舟放鹤，又且观鱼知乐，何忍利投竿。却恐避地下，鸥鹭怨盟寒。屋茨茅，蹊种竹，畹滋兰。天生此所宜著，素发疯垂冠。手苦弯弓难合，惟有招麾毛颖，筋力尚桓桓。携我二三子，日往将诗坛。
元	王哲	《点绛唇》	可惜娇儿，惺惺伶俐聪明作。灵台廓。圆明光烁。我许蓬莱约。断却麻绳，正好修丹药。如今却。买条铜索。缚住踏云脚。
元	王哲	《河传令 赠京兆席句押》	衫败易处。俗情正好，知白守黑。院脱离，好把明珠怜惜。年时，因缘，怎生积。心约已为规则。圭一粒，细思非难觅。性识真，便是神仙端的。明公，专上，都押席。
元	周砥	《食茯苓粥》	荷?穿云得茯苓，作麋从此谢膻腥。齐厨自启添松火，香韵初浮满竹庭。时忆紫芝歌旧曲，尚寻黄独制颓龄。今晨暂辍青精饭，与洁方坛味玉经。
元	刘志渊	《减字木兰花》	忘机索妙。万法皆空心上了。无徼无边。一片清光万里天。明明净体。不放星尘蝇点翳。内外圆融。正住空空法界中。
元	杨维桢	《古愤》	阴阴璞玉抱，幽幽雌剑鸣。玉屈有时白，剑孤有时并。如何妾玉身，长抱昏石名？如何妾剑身，指为妖铁精？天乎如有情，蚀月为妾明！地乎如有情，河水为妾清！
元	王冕	《素梅 二八》	开遍南枝又北枝，春风于我似相知。酒边漫说罗浮梦，忘却瑶台月下时。
元	姬翼	《鹊桥仙》	灵源春渚。芝兰药圃。发我归心雩舞。玉堂金室隐云霞，才信及、青霄有路。瑶台琼岛，珠林琪树。香霭神风引步。几回海上看蟠桃，千岁里。
元	刘敏中	《卜算子 望湖山》	落日望湖山，山在空蒙里。剑佩冠裳整顿严，欲作崔嵬起。我病正无聊，见此奇男子。急往从之呼不应，痴绝还如此。
元	王冕	《感怀 其七》	浮生失故业，穷岁无宁居。朝行汧陇间，暮止沧海隅。凄其风雨交，饥寒呆泥涂。寥寥太古怀，目击谁与俱？齐君不好瑟，嬴氏不爱儒。举世媚同尘，出类为疏迂。何如归去来？且作耕田夫。
元	周权	《水调歌头 庆寿》	过却元宵了，何处拥笙箫。喧传南州老子，花甲庆生朝。留取碧莲香露，为此玉壶春酒，风味胜葡萄。昨夜少微外，南极一星高。洒清谭，挥雪尘，尽风骚。金钗玉笋，笑供麟脯献蟠桃。得隽侯封千户，快意腰缠十万，此事付鸿毛。且挹阆风客，笙鹤伴游遨。
元	马钰	《长思仙》	朝清清。暮清清。清净清闲清净清。清清清更清。抱灵灵。固灵灵。灵显灵明灵显灵。灵灵灵更灵。
元	张可久	《凤栖梧 惠山寺》	寺下苍山蹲玉几。两两髯龙，涧底云起。矮屋低垣祠短李。旧题名胜今余几。驳石阑干曾遍倚。出没烟芜，见客青鼋喜。隐隐蕉花修竹里。
元	丘处机	《玉炉三涧雪 景金本注云，六首本名西江月》	最苦三冬冰雪，难当万里风尘。天涯海角不离身。何处参同心印。况是中丹宛转，徒劳外景因循。争如作伴到青春。看我行藏远近。
元	明本	《行香子》	顿脱尘羁。深处幽栖。兀腾腾、绝处忘机。绳床石枕，竹榻柴扉。却也无忧，也无喜，也无非。淡饭黄齑。寂寞相宜。类孤云、野鹤无疑。策筇峰顶，岩洞闲嬉。但看青山，看绿水，看云飞。
元	魏初	《木兰花慢 为完颜振之寿》	笑功名谩我，都几许、竟匆匆。记玉佩红，长安陌上，人指青。归来买田故园，尽人间社燕与秋鸿。唤奴鱼溪上，看儿种豆村东。算来何物是穷通。只有读书功。爱杖履风流，崖西古石，舍北长松。宦尘千丈如海，更何心、鞍马避奴童。万古醉中天地，井蛙湖海元龙。
元	姜＊	《鹧鸪天 晋祠石刻二阙》	满谷萧萧落叶黄。绣衣总马驻平岗。一川野色迷秋色，四面山光接水光。花作阵，酒为浆。晋祠风物正重阳。殷勒留住黄华使，同放乾坤入醉。
元	丁鹤年	《戏赠应修吉》	砚溪居士神仙侣，短发萧萧雪满簪。暖老恨无燕赵玉，养生赖有坎离金。床头酒熟留僧饮，席上诗成对客吟。岁晚山空谁是伴，北窗梅月最知心。
元	谭处端	《如梦令》	大道无名无说。休恁谩生分别。火灭与烟消，便是良辰佳节。宜拙。宜拙。认取春花秋月。
元	张野	《八声甘州 戊申再到西湖》	忆湖光，醉别几经春，千里每神驰。恨无穷烟水，无情岁月，无限相思。万里风沙梦觉，山色碧参差。忙对玻璃镜，照我尘姿。欲写从前离阔，便安排画舸，准备新诗。见六桥遗构，烟雨强撑支。怨东风、红消翠减，比向来、浑是老西施。如何得、刘郎双鬓，长似当时。
元	刘处玄	《蓦山溪》	人间万事，识破真归笑。恩爱与尘情，譬无常、般般是了。浮沤幻体，生灭几时休，忘世梦，去贪争，达道真明晓。微光觉照，应变通深妙。命住性通天，有自然、无穷降耀。阳纯阴尽，蜕壳免沉沦，游阆苑，玩瑶池，玉帝金书诏。
元	王冕	《柯博士竹图》	先生原是丹丘仙，迎风一笑春翩翩。琅玕满腹造化足，须臾笔底开渭川。我家只在山阴曲，修竹森森照溪绿。只今榛莽暗荒烟，梦想清风到茅屋。今朝看画心茫茫，坐久不觉生清凉。夜深明月入高堂，吹箫唤来双凤凰。
元	王哲	《减字木兰花》	时当五九。道用谪仙三盏酒。采仗风流。为示农耕击土牛。东君德厚。放尽山梅并岸柳。得得真修。一颗明珠出玉楼。
元	关汉卿	《【双调】沉醉东风》	咫尺的天南地北，霎时间月缺花飞，手执着饯行杯，眼阁着别离泪，刚道得声保重将息，痛煞煞教人舍不得，好去者，望前程万里。
元	谭处端	《长思仙》	朝思仙。暮思仙。思忆真师四五年。惟愁功未圆。功须圆。行须圆。功行双全作大仙。携云归洞天。
元	张翥	《清平乐 盛子昭花下欠伸美人图》	阶前昼永。绕石芭蕉影。半云鬟慵不整。寂寞朝酲乍醒。湘裙翠被风流。背人无限娇羞。玉腕一双跳脱，欠伸浑是春愁。
元	洪翼	《浣溪沙 花朝 曲阿词综翼有诉衷情清晨廉  卷》	鸾股先寻斗草钗。凤头新绣踏青鞋。衣裳宫样不须裁。雕玉镂成鹦鹉架，泥金镌就牡丹牌。明朝相约看花来。
元	杨维桢	《独禄篇》	独禄独禄，恶水浊。仇家当族，孝子免污辱。孝子躯干小，勇气满九州。拔刀削中睨父仇。父仇未报，何面上父丘。漆仇头，为饮器；脔仇肉，为食嘬，头上之天才可戴。
元	三于真人	《满庭芳 呜鹤余音卷三》	落魄闲人，逍遥懒汉，逢人不语西东。腾腾兀兀，来往似尘中。乞化前街后巷，安居住、古庙闲宫。傍人问，这般懒汉，却是甚家风。诸公。休分辩，三清上圣，钟吕为宗。拜丘刘谭马，斡运神功。得处玄玄妙用，清虚志、款款朦胧。真空就，长生话，三教习习通。
元	王冕	《山中杂兴 其五》	散处身如寄，幽栖屋似船。江鸣风落雨，山暗树生烟。架有催诗简，囊无贳酒钱。东邻吴季子，潇洒亦堪怜。
元	姬翼	《武陵春》	幸遇真仙来海上，丹药肯长留。亘古灵方秘藏收。传与列仙俦。试贮金壶成酝酿，一饮醉千秋。海变桑田不举头。冷眼视蜉蝣。
元	王哲	《折丹桂》	近来阴府心寒凛。对判官详审。高呼鬼使急拿拿，不凌迟，更待甚。镬汤浴过铁床寝。铜汗频频饮。高声祷告且饶些，后番儿，不敢恁。
元	王哲	《临江仙》	每日行持都不是，今朝顿觉舒宽。和交媾聚成团。婴儿投姹女，虎绕与龙蟠。四象同房搓玉线，一穿透过金丹。自然光艳出泥丸。有言言不尽，无说说非难。
元	王哲	《卜算子》	修练不须忙，自有人来遇。已与白云结伴俦，常作词和赋。静里转恬然，欢喜回花觑。一个青童立面前，捧出长生簿。
元	尹志平	《一剪梅 述怀赠程老先生》	学道无成天不悭。虚名滥占，实得应难。从今志气更重加，东望都休，不下西山。深谢知交忻崞间。四时不阙，助我衣餐。有时庆会上朝元，功行双全。日赴千坛。
元	元好问	《水龙吟 陈希夷睡歌，有契予心，因衍之》	百年同是行人，酒乡独有归休地。此心安处，良辰美景，般般称遂。力士铛头，舒州杓畔，不妨游戏。算为狂为隐，非狂非隐，人谁解，先生意。莫笑糊涂老眼，几回看、红轮西坠。一杯到手，人间万事，俱然少味。范蠡张良，尽他惊怪，陈抟贪睡。且陶陶兀兀，今朝醉了，更明朝醉。
元	李道纯	《沁园春》	曲径旁蹊，三百六十，门门不同。若泥在一身，终须着物，离于形体，又属顽空。无有兼行，如何下手，两下俱捐理不通。修真士，若不知玄窍，徒尔劳工。些儿妙处难穷。亲见了、方能达本宗。况听之不闻，搏之不得，观之似有，觅又无踪。个个见成，人人不识，我把天机泄与公。玄关窍，与虚无造化，总在当中。
元	朱唏颜	《水龙吟 简周晴川教授会饮和韵，其兄晴山，》	一春剩雨悭晴，闷来闲检床头历。农占候应，今朝甲子，初开霁色。草径泥融，柳桥风劲，尚妨吟策。有幽轩水净，官春透，尽可一，觞闲集。重碧满浮云液。奈长歌、此情无极。觥筹交错，篪迭奏，席珍连璧。列屋修蛾，主家阴洞，漫然倾国。任醉魂直到，芙城待问，似他丁石。
元	王哲	《解红》	叹嗟浮世。被荣华、驱策名和利。人人作机心起。百般奸计。嫉妒愈增侥巧重，生俱相效皆贪爱。何曾停住常若是。各女夸男孙奉侍。更酒迷歌惑望长遂。还知七十应难值，便百年限来，无有推避。早早悟、前途不如意。急回头便许，脱了生死。投玄访妙，搜微密察幽秘。管取自然，神气双全分明见，元初个、真真圆性，诚恁似。玉貌琼颜奇又异。莹宝光、瑶彩吐祥瑞。金丹结就虚空萃，处清静，大罗天上仙位。
元	侯善渊	《酹江月》	无形道体，运阳光、密布通微恢鄂。炫惚昏衢烹浩气，冲塞英华盈落。莹日千寻，清风万里，显焕神光烁。夷门羽化，太玄一派灵廓。孤然脱洒无双，於中清净，不许纤尘著。养就胎仙神貌雪，出入无间绰约。紫府游行，瑶宫饮宴，赐我逍遥乐。金童捧盏，妙音引上龙阁。
元	杨维桢	《又湖州作（四首。书寄班恕齐。试温生笔，写》	五十狂夫心尚孩，不受俗物相填豗。兴来自控玉蹄马，醉后不辞金当杯。海燕来时芹叶小，野莺啼处菜花开。春衫已备红油盖，不怕城南小雨催。
元	白朴	《摸鱼子 复用前韵》	问谁歌、六朝琼树。当年春满庭宇。歌残夜月西风起，吹动一川禾黍。愁绝处。汝。姑苏麋鹿成群侣。清樽谩举。对淡淡长空，萧萧乔木，慷慨吊今古。生平苦。走遍南州北府。年来颇得幽趣。绿蓑青笠浑无事，醉卧一天风雨。秋几许。沙渚上，渔樵小隐随编户。扁原缺扁字，兹据丁钞本补舟脱去。望绮散余霞，江澄净练，还爱谢公句。
元	马钰	《清心镜 叹世》	叹人人，忒拙计。竞蜗角虚名，蝇头薄利。才争得、粟米头高，早笑他低底。厮是非，讲闲气。岂悟修行，超凡出世。了性命、些子功夫，占。
宋	释原妙	《偈颂六十七首》	入我法中，不论凡圣。动转施为，咸遵旧令。
元	冯尊师	《苏武慢》	绝粒停厨，餐霞饮露，返照自然相制。铅生五彩，汞发三光，方显大丹苗裔。开启朱扉，跃出金乌，飞入玉蟾宫里。把阴阳、交会神炉，烹就浩然真体。虚无内、紫气盘旋，玄珠闪铄，射透混成宗睿。忘机修道，隐迹求仙，常默心无凋弊。贪恋荣华，误了赫赫神丹，恣情抛弃。有人人识道，专精谨守，决然超彼。
元	王哲	《定风波 赠马钰》	万万人中这个人。忽然自悟说良因。恰似白莲花一朵，尖新。泥沙脱了出迷津。邀住清明开嫩脸，朗穷明月作毗邻。住向空中腾馥郁，灵真。
元	王冕	《金水河春兴 其一》	神州何处见繁华？尽好当时富贵家。慷慨唤来黄字酒，丁宁将出紫帘车。春风袅袅穿杨柳，小雨冥冥度杏花。沈醉归来不知夜，又传清响按琵琶。
宋	释原妙	《颂古五首》	闲放出这只牛儿，头角分明举似谁。若向尾巴尖上会，新罗鹞子过多时。
元	陈基	《秋日杂兴（五首）》	弹铗归来叹薄游，西风吹老黑貂裘。裁诗见慰惭钱起，扫榻相延愧隐侯。拟学楚人归种橘，虚劳蜀客望牵牛。五湖烟景依然在，还许扁舟伴白鸥。
元	周砥	《晏起一首》	晏起望南郭，依微见远岑。疏花消夜雨，啼莺罢秋林。偶有适道意，本无遗世心。不能勤四体，聊用写瑶琴。
元	钱惟善	《喜白发为陈师复赋》	勋业无成散似樗，青铜欣见二毛初。中郎兴动秋风起，太傅诗成壮岁余。皎皎易污时一沐，星星难染漫千梳。等闲得此无情物，自有忘忧满架书。
元	丘处机	《报师恩 赠众道友》	神仙缥缈太虚私。世俗无由得见之。幸遇门庭开教化，临逢斋醮莫推辞。担家造孽常终日，作福治心只暂时。更到时来心不谨，终身何以报恩。
元	王哲	《满庭芳 未欲脱家》	未欲修持，先通吉善，在家作福堪当。晨参夜礼，长是名香。渐渐财疏色减，看分寸、营养爷娘。擒猿马，古来一句，柔弱胜刚强。从长。凡百事，先人后己，勤认炎凉。与六亲和睦，朋友圆方。宗祖灵祠祭飨，频行孝、以序思量。逢佳节，欢欣访饮，齐唱满庭芳。
元	姬翼	《春从天上来》	枯木寒灰。寄野墅茅堂，冷淡林隈。地偏人静，月朗风清，窗户绝点尘埃。有自然消息，银霞璨、珠玉琼瑰。信悠哉。看龙蟠金鼎，凤舞丹台。举世利名心醉，更谁仗鹏程，密网冲开。此言还信，倜傥男儿，休更撒手空回。认空生虚幻，成何济、枉玷仙材。早归来。赴蟠桃高会，谈笑蓬。
元	冯子振	《鹦鹉曲 处士虚名》	高人谁恋朝中住。自古便有个巢父。子陵滩钓得虚名，几度桐江春雨。睡神仙别有陈抟，拂袖华山归去。漫纷纷少室终南，怎不是神仙隐处。
元	杨维桢	《览古四十二首 其一》	晋师纳天王，大义白日披。尹固附孽子，奉籍奔蛮夷。道逢周郊妇，三岁尔大期。三年尹固死，妇言如著龟。
元	侯善渊	《归来曲》	虚无道，元自相和。玄览涤除贤士少，合尘背觉俗徒多。终日谩蹉跎。开法眼，一性贯娑婆。莹净净发秋月冷，冰清清似泛琼波。浇溉润灵。
元	山主	《临江仙》	始向初更才未睡，金天节屈清凉。星明霄汉乍分光。清风连夜，阵阵透幽窗。月下焚香频启告，炉烟直到穹苍。十方贤圣降真祥。愿垂理睬，
元	陆文圭	《水龙吟 再次韵一首，寄药房》	燕芹香老春深，微风动新篁翠。惊敲梦断，忙呼小玉，故人来未。香缕筛帘，游丝堕几，暖薰花气。问春随莺到，又随燕去，谁解得，东君意。涧水流红影里。小楼东、有人孤倚。残桃着雨，鬓容撩乱，未堪妆洗。冉冉年光，悠悠时事，不如沉醉。更韦娘一曲，司空惯见，也应回睇。
元	陈基	《烂泥洪》	猛虎尚可搏，蛟龙亦易屠。惟有烂泥洪，蚊虻天下无。蚊觜甚蝎螫，虻声殷雷如。壮士不敢触，触者无完肤。一啮使筋露，载咂令骨枯。牛马啮尽死，矧兹甿者躯。造物仁万类，稔此独奚需？得非庶草蕃，变化剧蚍蜉。譬如虮与虱，所贵日爬梳。否则必滋蔓，蔓草苦难图。我欲诉真宰，愤切拟包胥。上帝必震怒，下令行天诛。蓐收将中军，风伯为前驱。一鼓清八极，斯丑谅安逋。尔虻法必歼，尔洪理难潴。听甿秉耒耨，庶草悉诛锄。要令众蚋都，化为粳稻区。作贡奉明祀，庶足报锱铢。
元	马钰	《无梦令》	二鼓孤清妙用。颠倒倒颠看供。遍地长黄芽，便觉个中无梦。无梦。无梦。八味水流梁栋。
元	倪瓒	《南乡子 东林桥雨篷梦归》	篷上雨潺潺。篷底幽人梦故山。涧户林扉元不闭，萧闲。只有飞云可往还。波冷玉珊珊。一壑松风引佩环。咏得池塘春草句，更阑。行尽千峰。
元	白朴	《水龙吟 送史总帅镇西川，时方混一。》	壮怀千载风云，玉龙无计三冬卧。天教唤起，峥嵘才器，人称王佐。豹略深藏，虎符荣佩，君恩重荷。看旌旗动色，军容一变，鹏翼展、先声播。我望金陵王气，尽消磨、区区江左。楼船万舻，瞿塘东瞰，徒横铁锁。八阵名成，七擒功就，南夷胆破。待他年画像，麒麟阁上，为将军贺。
元	张宪	《寄中山隐讲师》	问讯山中隐，中山第几重？风廊巡夜虎，云钵听经龙。流水千溪月，寒岩一树松。无因净查滓，来共上堂钟。
元	尹廷高	《长芦舟中夜坐》	故国五千里，孤帆四十程。客怀偏浩荡，乡梦不分明。万折河流曲，三更斗柄横。不眠方宴坐，野寺又钟声。
元	张翥	《石州慢 春日雨中》	烟雨轻阴，庭院悄寒，晴意难准。社前燕子归来，恰换一番花信。春光全在，杏花红闹枝头，双鸾衔上金钗鬓。待到尽开时，又胭脂成粉。堪恨。西园扑蝶，人间芳径，踏青鞋润。帘影、竟日瞢腾如困。惜花中酒，寻常过了年年，情多那得离愁尽。翠被不成温，满薰篝兰烬。
元	刘永之	《畦乐园》	郭南抱瓮者，久与世情疏。砌长龙须草，林开燕尾渠。辘轳花下转，莴苣雨中锄。蔗熟能相寄，酬君薤叶书。
元	刘志渊	《满庭芳》	一片闲心，孤云蓬迹，飘然不挂诸缘。九天池里，滚滚涌灵泉。浇溉黄芽瑞草，吐清净、光罩金莲。真消息，清风匝地，透骨自绵绵。混融成实相，显昂昂独立，笑傲禅天。任阴阳运变，劫力难煎。亘古常存不坏，拉真一、法界安然。无生灭，净明妙体，万里一婵娟。
元	王冕	《村居 其一》	辟世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随外得，不用别求题。
元	谭处端	《黄莺儿令》	活鬼活鬼，日日市，争名竞利。为恋他好女娇儿，把根源轻弃。早早不肯寻出离。大限来何计。想你也没分升天，却有缘入地。
元	袁易	《减字木兰花慢 销金菊》	芳钿簇簇。曾印鲛绡裙六幅。万朵天真。我是东篱富贵人。霜寒睡起。移就浅斟鸳帐底。买断秋风。判得黄金土价同。
元	王恽	《浣溪沙 赠朱帘绣》	满意苕华照乐棚。绿云红逐春生。卷帘一顾未忘情。丝竹东山如有约，烟花南部旧知名。秋风吹醒惜离声。
元	李庭	《水龙吟 萧公弼生朝》	喜逢天上天人，一尊共醉梅花底。朝元已了，读书未遍，复来人世。憩鹤台边，景龙门外，十年游戏。自归来，却过赵州桥上，阅桥下，东流水。尽道翱翔物外，解牛刀、刃游余地。谁知别有，香山远韵、谪仙豪气。应笑蹉跎，半生书剑，今犹如此。待西风，拂口貂裘尘土，进黄公履。
元	朱思本	《烛影摇红 寿郑梅庵 强村丛书用吴匏庵钞贞一》	春到梅边，瑞光浮动香山里。云端微见老人屋，嘹亮欢声起。滟滟尊浮绿蚁。对红妆、高歌尽醉。彩衣错落，玉树珑，人生难比。谷口家声，户庭蔼蔼传诗礼。天教余庆属伊人，争看南山梓。那羡东风桃李。向蟾宫、早攀仙桂。恁时须记，老子婆娑，一杯千岁。
元	胡祗＊	《木兰花慢 春日独游西溪》	爱西溪花柳，红灼灼，绿阴阴。更细水园池，修篁门巷，一径幽深。春风一声啼鸟，道韶华、一刻抵千金。飞絮游丝白日，忍教寂寞消沉。我来无伴独幽寻。高处更登临。但白发衰颜，羸骖倦仆，几度长吟。人生百年适意，喜今年、方始遂归心。醉引壶觞自酌，放歌残照清林。
元	张雨	《蝶恋花》	谁道鹅儿黄似酒。对酒新鹅，得似垂丝柳。松粉泥金初染就。年年春雪消时候。一缕柔情能断否。雨重烟轻，无力萦窗牖。试看溪南阴十亩。
元	薛昂夫	《最高楼 九日》	登高懒，且平地过重阳。风雨又何妨。问牛山悲泪又何苦，龙山佳会又何狂。笑渊明，便归去，又何忙。也休说、玉堂金马乐。也休说、花与酒，一般香。西风莫放秋容老，时时留待客徜徉。便百年，浑是醉，几千。
元	王哲	《得道阳》	正月寒威渐渐回。灵花九叶向东开。玉液流时专益气，宝芝采处物生。养就重阳现两脸，蟠桃嫩脸笑琼钗。七魄三尸随腊去，五方九转逐春。
元	张宪	《汶阳道中》	汶水东入海，疾流无已时。可怜齐与鲁，荒草秋离离。日淡野水黄，风高木叶飞。系舟闲吊古，不觉泪沾衣。
元	麻革	《晚步张{巩革}田间》	地入荒芜过客稀，村深门巷莫山围。悠悠独鸟穿云下，策策寒乌掠日飞。人事百年梧叶老，秋风万里稻花肥。兵尘河朔迷归路，惆怅平沙送夕晖。
元	邵亨贞	《虞美人》	天涯绿遍王孙草。魂梦长飞绕。长安无复丽人行。只有青山，依旧向人明。平泉金谷俱陈迹。古路荒苔碧。金鞍去去不思归。不道绿窗深处故。
元	王冕	《雪晴》	起来敲石火，正是雪晴时。竹叶冰垂地，梅花玉满枝。风云随变灭，山水转清奇。怅望长安道，令人有所思。
元	王冕	《杂吟 其三》	巢父诚辟世，许由真隐沦。势利既已忘，天子不得臣。栖身碧山中，洗耳清涧滨。悠悠太古怀，坐看花鸟春。所以后来者，可望不可亲。
元	王恽	《眼儿媚》	满帘夜月耿霜秋。云梦黯歌楼。残灯伴晓，夕阳催暮，海水添愁。天涯地角相思恨，谁道北生休。一篇照映，唐人诗雅，千古风流。
元	马钰	《清心镜 以示同流，如此修持，决证仙果》	出家儿，要决断。万种尘缘，一齐割拚。便忘机、绝虑修仙，把性命了干。外愚痴，内光灿。声音笑貌，有如憨汉。乐清贫、歌舞街前，欣披。
元	郭翼	《行路难（七首）》	门前十字街，车轮马脚不可遮。驰名逐势死不畏，赤手生拔鲸鱼牙。得之未足为身荣，败者颠倒纷若麻。嗟予无能守命分，乐取意适不愿奢。诸君惘惘胡不思，来日苦少去日多。丈夫阖棺事始定，何用无益长怨嗟。
元	王哲	《击云腰 自咏》	终南山顶重阳子，真自在。最逍遥。清风明工为伴，响灵呶，空外愈，韵偏饶。蓬莱稳路频频往，只能访，古王乔。丹霞翠雾常簇，弄轻飚。击云腰。上青霄。
元	刘处玄	《青杏儿》	九月季秋凉。谢尊官、重献霞浆。难当厚礼重爱，世中名利，贪争俗虑，身坐心忙。道化怕无常。三十年总敬丹阳。东莱满郡无疑妄，天元庆会，这番归去，朝现天皇。
元	杨维桢	《红牙板歌》	百花楼前倡乐作，长鼻弯弯舞金络。生怜为齿焚雄躯，枯魄应节如何虞？良工削出红冰片，脱木生前岂容见？自非红鸾之舌为尔绳，安得三三贯成串？三郎耳聪穿月胁，强欲黄番谱关折。十三红儿舞鹧鸪，轻莲蹋节随疾徐。为君重制清平曲，节奏八风调玉烛。
明	王九思	《晨起》	晨起临芳苑，闲行玩物华。社期来燕子，春色到梨花。地僻柴扉静，亭深草径斜。桃源那复见，今见野人家。
元	梁寅	《醉落魄》	苍翠谷。闲云一片、无拘束。田庐村巷经行熟。无取无求，曳杖看修竹。道人邀我岩居宿。小槽白酒过。醉来只唱山中曲。无价清欢，
元	王恽	《浣溪沙》	纸帐梅花夜色清。行云香湿堕银屏。惜花人老若为情。对酒当歌须适意，凌烟图象是虚名。千年编简几人青。
元	马钰	《养家苦》	养家苦，没程头。一朝身死作阴囚。见阎王，不自由。修行好，有程头。三千功满不为囚。做神仙，得自由。
元	陈基	《寄姚子章》	闻君又作钱塘客，多在青楼少泉石。佳人姓苏名小小，占断西湖好春色。沙棠为舟桂为桨，惊起鸳鸯飞两两。有时醉倒百花间，不记六桥新月上。行乐须当少壮时，英雄自古皆堪悲。归来莫负张京兆，鹦鹉窗间唤画眉。
元	陈基	《寄葛子熙杨季民》	去年京国樱桃熟，公子亲沾荐庙余。色映金盘分处近，恩兼冰酪赐来初。酒酣惜与杨生别，诗罢叨从葛老书。今日江南春雨歇，乱啼黄鸟正愁予。
元	刘敏中	《清平乐 大德癸卯，奉使宣抚山北远东道，五》	茸茸碧草。点点金花小。十里青山山下道。地锦都教盖了。天然草软平匀。马蹄稳送行人。路断不堪回首，南风依旧黄尘。
元	顾瑛	《西湖口占（三首）》	十九韦娘著绛纱，金杯玉手载春霞。清歌未了船头去，笑买新妆茉莉花。
元	丘处机	《心月照云溪 景金本注云，一首本蓦山溪  乔》	阴阳变化，万古同於此。得失暂时间，又何必、欣生恶死。存亡寿夭，都在百年中，回头看，北邙山，累累皆相似。身如赁舍，性假权居止。何处是家乡，任六道、循环驱使。觉来放下，不受苦孜煎，非眷属，莫忧佗，且要堤防自。
元	张可久	《人月圆 春日次韵 北曲聊乐府续集吴监》	罗衣还怯东风瘦，不似少年游。匆匆尘世，看看镜里，白了人头。片时春梦，十年往事，一点诗愁。海棠开后，梨花暮雨，燕子空楼。
元	王哲	《浪淘沙 火里生莲》	阳气透苍天。照照绵绵。地户猛焰亦如然。发出水中真觉性，一朵红莲。早早认清泉。结取因缘。乌龟口内吐灵烟。助正丹田香馥郁，叶叶新。
元	王士熙	《送华山隐归西湖故居》	方士求仙入沧海，十二城楼定何在？金铜移盘露满天，琪树离离人不采。轩辕高拱圣明居，群仙真人左右趋。青牛谷口迎紫气，白鹤洞中传素书。珊珊鸣佩星辰远，寂寂珠庭云雾虚。修髯如漆古仙子，玉林芙蓉染秋水。九关高塞不可留，归去江湖种兰芷。山头宫殿风玲珑，玄猱飞来千尺松。闲房诵经钟磬响，石壁题诗苔藓封。欲向君王乞祠禄，安排杖屦来相从。
元	王哲	《真欢乐》	便把户门安锁。内更蕴、最奇略。安炉灶、锻炼金精，养元神、修完丹药。二粒圆成光灼灼。虚空外，往来盘礴。五彩总扶持。也无施无作。冥冥杳杳非投托。占盈盈，赴盟约。蓬莱路、永结前香、自然雯作。里面礼明师，现真欢真乐。
元	谭处端	《踏莎行》	一颗玄珠，从来蒙昧。贪嗔痴染难分解。顿修涤荡不交昏，轮回生死都无碍。急急行持，休生退怠。绵绵锻炼须宁耐。了心何处是归期，彩去。
元	蒲道源	《满庭芳 南营探梅至梅隐丈》	长忆当年，读书窗下，岁寒留看孤芳。巡檐索笑，重到更彷徨。梅隐先生何在，清江外、新构茅堂。人应道、攀枝嗅蕊，那得救饥肠。多情余习气，芒鞋竹杖，未忍相忘。但年年依旧，疏影幽香。好是春风近也，犹记得、吟绕昏黄。开尊饮，参横斗转，同醉卧花旁。
元	陈秀民	《燕京客舍送友归天台》	雁鸣沙漠风，秋入燕陵树。客子衣裳单，宁不畏霜露。驱车国东门，迢迢怀往路。尺璧横道周，谁能一回顾。登山豺虎雄，入海鲸鲵怒。天台隔三江，丹霞夹玄雾。黄精或可寻，胡麻庶当遇。明时有遗佚，归哉保贞素。我马病已久，东西厌驰骛。逸驾如可攀，吾将执其御。
元	吴存	《木兰花慢 春兴》	问东君识我，应怪我，鬓将华。甚破帽蹇驴，清明无酒，寒食无家。东风绿芜千里，怕登楼、归思渺天涯。烟外一双燕子，雨中半树梨花。日长孤馆小窗纱。新火试团茶。想明月湾头、家家笋蕨，井井桑麻。年华不饶倦客，早青梅如豆柳藏鸦。欲逐梦魂归去，客窗一夜鸣蛙。
元	丁鹤年	《奉寄恕中韫禅师》	曾向名山识异人，心如木石气如春。坐禅霜叶秋埋膝，行道天花日绕身。有钵相传元是幻，无锥可着本非贫。惟余潭底中秋月，对写龙峰面目真。
元	蒲道源	《点绛唇》	西蜀咽喉，钩连阁道苍崖斗。皇天授。故国江口。往事浮云，依旧梁山秀。时延首。淡烟疏柳。欲画无奇手。
元	杨维桢	《览古四十二首 其十五》	子陵江海客，本非沮溺伦。仁义立奇论，岂果忘吾民？狂奴作故态，飘然归富春。客星犯帝座，太史奏天文。故人信符谶，三分等浮云。
元	杨弘道	《鹧鸪天 避酒》	玉帐人间绮席开。便将红粉作金台。诗情先自无多子，更著繁弦急管催。香穗袅，烛花摧。老来辜负即时杯。白眉已任蛾眉笑，一夜惺惺骑马。
元	张昱	《送丁道士还丰陵》	丁令还家骨已仙，更无城郭有山川。未添白发三千丈，又见铜驼五百年。荒草茫茫连故国，孤云冉冉下寥天。澧兰歌送潺湲水，极望涔阳思惘然。
元	张昱	《秋兴》	一夜凉风便觉秋，楚人多感易生愁。金盘露水何曾见，纨扇恩情未肯休。零落梧桐宫井上，稀疏杨柳御街头。近来收得麻姑信，说道蓬莱更可忧。
元	黄溍	《夜兴》	秋气入病骨，残梦倏然惊。芭蕉叶间露，风过皆成声。揽衣泬寥内，搔首天河横。饥虫语不休，中宵谁汝令？孤鸿亦何苦，犯霜度微明。悠悠念群动，百感忽我并。大化倘不尔，吾其免营营。
元	周砥	《过任昉钓台》	雪树参差短，寒山迢递明。深春钓台没，残照夕岚轻。万化同斯尽，孤名如水清。谁悲范仆射，千载见交情。
元	王丹桂	《玉炉三涧雪 本名西江月  和秦先生》	策杖水云游历，一身到处为家。洞天高卧养丹砂。茅屋柴篱入画。收拾黄芽白雪，合和玉液金茶。就中甘味不须夸。夺个仙魁无价。
元	韩奕	《独坐》	世味老来淡，闭门欣独居。一闲僧亦羡，多癖友常疏。竹露头梳冷，茶烟梦觉初。诗怀并酒兴，不乐复何如。
元	王哲	《踏莎行 咏烧香》	身是香炉，心同香子，香烟一性分明是。依时焚透昆仑，缘空香袅呈祥瑞。上彻云霄，高分真异。成雯作盖包玄旨。金花院里得逍遥，玉皇。
元	王丹桂	《满庭芳 平州节使完颜骠骑命作醮，索词》	和气融融，日迟风软，艳阳物景相宜。园林铺秀，桃李正芳菲。燕语莺声斗巧，黄金嫩、柳带低垂。香风细，仙姿是日，分瑞向深闺。神仪。何秀发，温颜玉润，鹤态依稀。志谦和慈惠，大善常持。遐寿不须重祝，真元性、自有仙期。俗缘断，人间梦觉，还去宴瑶池。
元	郯韶	《律诗二首奉寄玉山》	征君一月不出屋，客来喜值清秋时。会稽录事应当别，笠泽高僧定赋诗。新月忽从溪上出，清尊还向竹间移。殷勤持寄于高士，切莫愁吟两鬓丝。
元	王逢	《江边竹枝词（七首）》	潮落蟆山连狗沙，黄泥鞋浦趁江斜。阿侬十指年娇小，曾比个中春荻芽。
元	马钰	《望蓬莱》	马风子，因遇弃荣华。乞觅残馀为活计，真清真净做生涯。烹炼白朱砂。人莫笑。一志实堪夸。大道朝闻甘夕死，水清玉洁绝纤瑕。不敢辱师。
元	韩奕	《高阳台 七夕》	织锦停机，服箱休驾，两情此夕交欢。碧汉无云，银波万顷茫然。凭谁为泛仙槎去，问佳期、何事经年。柰玉蟾易老不多光景连。老节欢怀少，漫随他儿女，瓜果开筵。今古无情，算来最是青天。不曾见与何人巧，只知间阻因缘。信而今悲欢离合，遍满人间。
元	王冕	《次古诗韵 其三》	湖映江城白，山围故国青。感时花惨惨，余恨塔亭亭。只合从庞隐，何须学楚醒？归来诗景胜，苍翠满岩屏。
元	陶宗仪	《南村杂赋（六首）》	甲第多荒址，茅茨独老翁。杖藜山远近，舟楫泖西东。暮色蒹葭外，秋声络纬中。郊居端不恶，此趣许谁同。
元	王哲	《王更令》	四更高，鼓声锐。忽然间，振动天花偏坠。前面却、有个真人，载星冠月帔。得此妙玄成吉利。望北斗杓星，西南正指。看看底剔绽琼花，做。
元	侯善渊	《益寿美金花》	灵源虚静。物换流阳如宝镜。满目清光。寂寞无为用在常。本乎一性。返照真空终复始。性命俱全。炼就阳神得自然。
元	王冕	《感怀 其六》	高楼古明月，孤坐感凉夜。云胡远行客，不悟岁年迈。风暖百草芳，露冷众木瘵。天地岂无情？物色有荣谢。人生匪金石，焉得不朽坏？寄语茹芝翁，细故奚蒂荠。
元	丘处机	《沁园春》	列鼎雄豪，兔走乌飞，转头悄然。似电光开夜，云中乍闪，晨霜迎日，草上难坚。立马文章，题桥名誉，恍惚皆如作梦传。争如我，效忘机息虑，返朴归原。壶中异景堪怜。是别有风花雪月天。玩四时时见，祥云瑞气，三光光罩，玉洞琼筵。满泛流霞，高吟古调，骨健神清丹自圆。真堪爱，待功成一举，永镇飞仙。
元	方行	《和马贯五松小龙女歌》	五松小姑龙帝女，绰绰飞珰夜行雨。天吴移海醉不归，江色千年作谁主。漂星辗月流翠滑，青霓曳裾玳窗八。同心镂结寄玉郎，复叠毾?制霞袜。玉罂转水月独漉，綷縩香裾蹙兰屋。闲掷明珠赠宓妃，一片长眉写新绿。罦罳瑶殿罩何年，排空凤管冲九天。割鲜不食起鸣弦，水波帖玉无惊烟。
元	赵孟頫	《和姚子敬秋怀》	搔首风尘双短鬓，侧身天地一儒冠。中原人物思王猛，江左功名愧谢安。苜蓿秋高戎马健，江湖日短白鸥寒。金尊绿酒无钱共，安得愁中却暂欢。
元	王哲	《虞美人 战公索修行》	安炉烧出清凉景。捉住风飚影。轻中盈满得逍遥。自然心月，空外显彰昭。当初元约惺尤省。天诏应邀请。仙音一派莹声招。此时还许，返本。
元	杨维桢	《题缪生佚写林塘图和倪元镇韵》	清流带古郭，中有射鸭堂。苔衣画壁涧，石台花雨香。之子弄孤翰，相见竹梧苍。思幽天机发，虑清尘梦忘。会须琴堂夜，共宿破山房。
元	杨维桢	《鸣筝曲》	断虹落屏山，斜雁著行安。钉铃双啄木，错落千珠柈。愁龙啼玉海，夜燕语雕阑。只应桓叔夏，重起为君弹。
元	王哲	《望蓬莱 咏劝道友》	赵公好，伟貌正青春。莫把光阴虚度却，愿将功行宝相亲。与我作比邻。清闲在，认得出迷津。稍悟浮生除爱念，如知幻化绝贪嗔。便是洞中。
元	王吉昌	《武陵春》	心乐澄澄时静应，阴里媾阳精。飒飒和风海底生。六腑九宫盈。一气混挑罡斗转，天谷至神迎。虑念俱无净德成。咫尺傲鹏程。
元	潘纯	《题豫章杨季子水北山房》	旧闻杨季子，水北有山房。竹色长年绿，松阴五月凉。雨丝深钓渚，风帙散书床。亦欲相从去，江波不可航。
元	王哲	《苏幕遮 咏赠道友》	善修文，能应举。九转金丹，何不搜寻取。若肯回头时暂觑。两足轻狂，走入云霞步。按三光，随师父。别有一条，稳稳长生路。自在逍遥开玉户。好与王风，指日同归去。
元	王冕	《次韵》	生民日日叹零丁，惟听中朝说太平。万里江山云莽荡，五更风雨剑悲鸣。桓温岂解知王猛，徐庶从来识孔明。箫管莫吹关塞曲，野花闲草不胜情。
元	马钰	《南柯子 十二首  赠陈三翁》	在俗非为俗，居尘不染尘。如莲不著水之因。万卉千花，一叶不沾身。营养心中性，修完身内神。各人了了继何人。庞老全家，拔宅许真君。
元	王恽	《感皇恩》	日日午餐余，即须幽讨。拄杖长行觅周老。三杯两，不致玉山倾倒。与君何处去、乾好。松影闲庭，长吟藉草。白发多来故人少。春山何在，两树寒梅枯槁。一声邻笛起、催归早。
元	王丹桂	《金莲出玉华 赠胡先生》	子林苗裔。谈论清高超众异。夙骨灵肌。半貌堂堂出世奇。身崇三教。敬释尊儒行大道。暗养仙胎。行看白莲火里开。
元	尹志平	《凤栖梧 述怀》	天下周游将欲遍。十载区区，恐负先师愿。老也休休人事远。游山玩水随缘转。报与知音听我劝。劫运刀兵，个个都亲见。仍自贪求生爱恋。
元	张翥	《忆吴兴》	忆泛苕华溪上船，故人为我重留连。半山塔寺藏云树，绕郭楼台住水天。白榜载歌明月里，青帘沽酒画桥边。计筹山下先茔在，欲往浇松定几年。
元	王哲	《苏幕遮 秦渡坟院主僧觅》	善看经，能礼忏。金面胭脂，正好频频蘸。转转殷红红不淡。色里全真，真里成清湛。仗铅刀，擎汞錾。劈暗凿昏，并出银霞艳。万道霞光攒一点。般若波罗，得得无增减。
元	吴真人	《上升花 呜鹤余音卷五》	紧锁心猿，悟光阴尘世，百年喘速。下手顿修，元本真灵，此日要住行屋。居家坑堑先须跳，将身己，使令孤宿。静无触。气财色酒，一齐须逐。俗景般般绝欲。更舍尽爷娘，共妻骨肉。自在逍遥，落魄清闲，认取里头金玉。琼英蕊，花心动，放香味、满空馥郁。异光簇。祥光灿烂，结。
元	谭处端	《望蓬莱》	真大道，损损做修持。到处受人钦供养，得便宜是落便宜。步步入青泥。为贫汉，寂淡莫相违。外貌常教人见畏，内容默默采灵芝。指日赴师。
元	元好问	《古鸟夜啼 玉簪》	花中闲远风流。一枝秋。只枉十分清瘦不禁愁。人欲去。花无语。更迟留。记得玉人遗下玉搔头。
元	李俊明	《满江红 和张文＊》	宿酒才醒，听唤起、一声春晓。无限恨、满城风絮，一川烟草。年少抛人容易去，万红千紫都开了。试但教、头上插花枝，花应笑。狂言在，人绝倒。狂药尽，愁难扫。待丁宁属付，再来青鸟。团扇不堪题往事，断弦惟恨知音少。但时时、频把镜来看，人将老。
元	张可久	《霜角 练溪晚渡》	淡烟微隔。几点投林翮。千古澄江秀句，空感慨、有谁索。拍拍。水光白。小舟争过客。沽酒归来樵叟，相随到、许仙宅。
元	王冕	《遣兴 其三》	老来百病出，坐卧不能安。稍得春风暖，寻忧夜雨寒。中原人倥偬，南国步艰难。薇省分权重，匡时自选官。
元	王哲	《雨中花》	金菊初开，银蟾渐显，新皓色为俦。绽清芳空外，素魄深秋。便谨按中央雅致，又应当、望夜圆周。称予家赏玩，正许邀枝，迎照琼楼。堪餐秀色艳，好铺明卧影，两两相酬。顿省悟灵英，玉兔因由。馥郁盈盈，喷喷婵娟莹莹悠。遇重阳七八，香传三岛，光满十洲。
元	赵孟頫	《题耕织图二十四首奉懿旨撰》	孟冬农事毕，谷粟既已藏。弥望四野空，藁秸亦在场。朝廷政方理，庶事和阴阳。所以频岁登，不忧旱与蝗。置酒燕乡里，尊老列上行。肴羞不厌多，炰羔复烹羊。纵饮穷日夕，为乐殊未央。祷天祝圣人，万年长寿昌。
元	郭翼	《和李长吉马诗（五首）》	佛郎通上国，万里进龙媒。晓日开阊阖，虹光射玉台。
元	许衡	《宿卓水》	寒釭挑尽火重生，竹有清声月自明。一夜客窗眠不稳，却听山犬吠柴荆。
元	张雨	《烛影摇红 红梅》	休击珊瑚，怕惊幺凤枝头睡。看花犹自未分明，雪在空阶砌。步障齐奴故里。尽一幅、仙人绛袂。妍丹吮粉，拟觅生绡，芳心难寄。姑射肌肤，朝霞散入春风髓。石桥冰酒影娥闲，略约相逢地。错妒嫣然妩媚。柰儿家、天寒翠被。碧桃和露，听彻吹笙，绿珠羞坠。
元	杨维桢	《吴下竹枝歌（七首。率郭羲仲同赋）》	《白翎鹊操》手双弹，舞罢胡笳十八般。银马杓中劝郎酒，看郎色似赤瑛盘。
元	倪瓒	《送徐君玉》	闽江之水清涟漪，隔江名园多荔枝。闽中女儿天下白，越波飞桨逐凫珝。棹歌清绝洲渚阔，荡桨落日令人悲。蛮烟怪雨忽冥密，蒋芽蒲叶相参差。此中胜事不为少，徐郎远游牵我思。
元	王冕	《红梅 十一》	山林养得寸心丹，岂是清香不而寒？今日春风好颜色，任他自作杏花看。
元	王恽	《木兰花慢 十三年平阳秩满，清明日赋》	老西山倦客，喜今岁，是归年。笑镜里衰容，吟边华发，薄宦流连。功名事无有分，且旧鞭、休羡祖生先。望里芙蓉大府，梦余禅榻茶烟。恨无明略卧林泉。平子太拘。尽俯首辕驹，寸心能了，犹胜归田。前途事，如抹漆，又向谁、重理伯牙弦。自是一生心苦，非关六印腰悬。
元	王逢	《江边竹枝词（七首）》	石筏横津蛟莫窥，近山张弩或眠旗。侬作神衫与神女，祈水祈风郎不知。
元	陈基	《寄沈仲说（二首）》	野人篱落并江濆，竹里流泉竹外云。好学橐驼惟种树，莫夸司马最能文。小桥斜接渔樵路，落日争呼雁鹜群。独忆咏归亭上客，久留城府思纷纷。
元	刘因	《白沟》	宝符藏山自可攻，儿孙谁是出群雄。幽燕不照中天月，丰沛空歌海内风。赵普元无四方志，澶渊堪笑百年功。白沟移向江淮去，止罪宣和恐未公。
元	王冕	《忆张彦威御史》	挺挺张公子，桓桓道气充。辞章惊世俗，膂力慑英雄。且尔交游好，能堪仕宦穷。如何风雨际？埋没乱离中。
元	王寂	《鹧鸪天》	千顷玻璃锦绣堆。弄妆人对影徘徊。香熏水麝芳姿瘦，酒晕朝霞笑脸开。娇倚扇，醉翻杯。莫随云雨下阳台。平生老子风流惯，消得冰魂入梦。
元	杨维桢	《题杨妃春睡图》	沉香亭前燕来后，三郎鼓中放花柳。西宫困人春最先，华清溶溶暖如酒。雪肢欲透红蔷薇，锦裆卸尽流苏帏。小莲侍拥扶不起，翠被卷作梨云飞。蟠龙髻重未胜绾，燕钗半落犀梳偃。晚漏壶中水声远，帘外日斜花影转。琵琶未受宣唤促，睡重黎腰春正熟。不知小衤朋思塞酥，梦中化作衔花鹿。
元	马钰	《满庭芳 叹憨汉》	镜内苍颜，梳间白发，犹然骋俊刚求。不愁自己，贪为子孙忧。人人争名竞利，时时地、筹运机谋。堪失笑，这般憨汉，直待死方休。人还依我劝，无常事紧，性命堪搜。愿诸公惺洒，慷慨回头。莫说蓬莱路远，心开悟、咫尺瀛洲。真清净，无为功满，得去列仙俦。
元	牧常晁	《西江月》	一意中宫不动，四方四兽称臣。内丹外药合天真。现出一轮宝镜。此景此时此地，无心无我无人。不知谁是本来心。湛寂真常妙境。
元	谭处端	《踏莎行》	忍辱常餐，永除浊酒，洗心涤意忘诸有。存存损损了空虚，安安稳稳无他走。静静清清，天长地久。春花秋月坚坚守。腾腾兀兀向前行，昏。
元	姬翼	《婆罗门引》	洞天物外，自然真境妙难传。群真宴赏留连。鹤舞龙吟凤啸，飞雾走烟云。拥霓旌月节，羽盖芝。醉中论玄。喷珠玉、流泉。笑指蓬莱清浅，几度变桑田。真容亘古，纵劫火焚空无变迁。谁解此、紫府神仙。
元	王冕	《村居 其四》	英雄在何处？气概属山家。蚁布出入阵，蜂排早晚衙。野花团部伍，溪树拥旗牙。抱膝长吟罢，天边日又斜。
元	沈禧	《千秋岁 寿词》	幸逢清世。四海皆兄弟。人未老，身无系。闲情湖水阔，高兴吴山邃。酣歌后，黑甜一枕南窗睡。华诞今朝是。绮席排良会。，霞觞斟寿酒，彩服铿金佩。从今去，长生永享千秋岁。
元	赵孟頫	《题耕织图二十四首奉懿旨撰》	丰年禾黍登，农心稍逸乐。小儿渐长大，终岁荷锄?目不识一字，每念心作恶。东邻方迎师，收拾令上学。后月日南至，相贺因旧俗。为女裁新衣，修短巧量度。龟手事塞向，庶御北风虐。人生真可叹，至老长力作。
明	王逢年	《情诗》	美人临高楼，青蛾眄来久。何许系相思，一带横塘柳。横塘柳初齐，梁燕筑巢栖。双双飞不去，莫蹴柳花迷。柳花拂罗袖，脉脉销清昼。离恨几回肠，独援瑶琴奏。瑶琴奏还歇，燕掠楼中月。似梦昭阳宫，心将露苔结。
元	赵孟頫	《题耕织图二十四首奉懿旨撰》	四月夏气清，蚕大已属眠。高首何昂昂，蛾眉复娟娟。不忧桑叶少，遍野如绿烟。相呼携筐去，迢递立远阡。梯空伐条枚，叶上露未干。蚕饥当早归，秉心静以专。饬躬修妇事，僶勉当盛年。救忙多女伴，笑语方喧然。
元	王恽	《浣溪沙 寿王子初》	六合澄清到一家。文物望中华。未容诗礼养兰芽。松柏后有待，璋涵润本无瑕。诰恩行堕五云花。
元	杨奂	《金谷行》	洛阳园池天下无，金谷近在西城隅。晋时花草不复见，野人犹解谈齐奴。齐奴豪奢谁比数，酒醒爱击珊瑚株。后堂春风满桃李，中有一枝名绿珠。千金买步障，百金买氍毹。时时吹笛替郎语，云窗雾户长欢娱。层阶欲下须人扶，岂料一日能捐躯。红飞玉碎顷刻里，空使行客悲踌躇。楼头小妇感恩死，君臣大义当何如？
宋	释原妙	《颂古三十一首》	银蟾出海照无私，处处分明是阿谁。见面不须重问讯，从教日炙与风吹。
元	马钰	《清心镜 赠寂然子》	修行人，听子细。斋食不可，美之又美。更何须、异馔多般，但一味而已。恬淡中，常遂意。万神调畅、姹婴欢喜。得自然、结就金丹，占蓬。
元	马钰	《满庭芳 重遇吟》	重遇风仙，重增开悟，一心专做痴愚。掀髯势已，且恁嘴庐都。罢了高谈阔论，疏笔砚、不讲经书。从今后，孤云野鹤，食更鹑裾。寒来求纸布，忻来歌舞，饥觅残馀。似孤舟不系，有甚程途。自在逍遥坦荡，更无著、无染无拘。人来问，看予活计，何必更询予。
元	韩奕	《寄友》	杏花落尽晓风颠，隐几怀人白昼眠。寒食渐分新改火，春衣犹恋旧装绵。陶潜入社何妨醉，齐己吟诗不废禅。朝市悠悠尘土隘，莫教飞到白鸥边。
元	魏初	《满江红 为张右丞寿二首》	梁甫孤吟，已认得、真龙头角。记当日、江山如画，一时英略。立马便谈天下事，凤池十倍扬州鹤。更诗书万卷豁心胸，无邱壑。活国手，千金诺。自不负，麒麟阁。算点鞭余事，不妨清酌。今日文昌虚八座，鬓毛莫遣星星却。要袖中、霖雨洗乾坤，侵寒廓。
元	马钰	《西江月 赠段知一》	道隐身披布素，心慈口远肥甘。逍遥物外住云庵。昔日作为岂敢。伶俐番成懵懂，惺惺变作憨憨。段公休说不悭贪。广占云烟似。
元	丁鹤年	《题茀郎天马图》	春明立仗气如山，顾盼俄空十二闲。一去瑶池消息断，西风吹影落人间。
元	王恽	《太常引 送王嘉父》	去年鞍马客南。柰告别，苦。今岁又相逢。喜客舍、清尊同。仲宣楼上，杜陵幕下，着处话途穷。好去汉元龙。道休着、青春负公。
元	杨维桢	《吴咏十章用韵复正宗架阁》	淮南八月雁初过，奉使槎回乌鹊河。十里杨州花底散，五陵年少已无多。
元	王丹桂	《凤栖梧 寄同道》	世事纷纷何事苦。死去生来，轮贩无停住。有幸高真开法宇。引人同上无生路。路上行人当听属。属付虔诚，念道忘思虑。清静功夫昭且著。
元	王冕	《泗上》	吊古心何壮，凭高气更雄。大风秋野阔，明月故乡同。潇洒繁霜，凄凉独老翁。夜深沽斗酒，不异在新丰。
元	长筌子	《洞玄歌》	倦游退尺，栗里潜疏拙。浩气凌空向谁说。醉酬春、酝酿三杯，遣幽兴、沧茫一叶。更野服萧然越林丛，拉信友，相须竹风花月。生涯淡净，至妙人间绝。不尚文轩锦屏列。乐田庐、啸傲华颠，种松菊、栖迟清节。这一味真欢几人知，有静几蒲团，兽炉沉屑。
元	马钰	《清心镜 赠长安李先生》	李先生，忒执拗。全真堂下，最难训教。学修行、不尚扶犁，道我咱偏好。再三劝，再四告。认取五色祥云，自然耕道。种紫芝、灿烂灵光，
元	王冕	《守闸》	行船无十日，守闸滞多时。纵使心如铁，难忘若丝。野亭花淡淡，沙岸草离离。日暮闻征雁，令人有所思。
元	吴师道	《赤壁图》	沉沙戟折怒涛秋，残垒苍苍战门休。风火吉年消伯气，江山一幅挂清愁。丈夫不学曹孟德，生子当如孙仲谋。机会难逢形胜在，狂歌吊古漫悠悠。
元	陈基	《寄匡山人》	早春相见又经秋，秋水迢迢阻泛舟。每见玉山问消息，荔浆何日寄江楼？
元	王哲	《浪淘沙 唐秀才索春寒秋热词》	气色做交加。四序无差。上凝下出两相磨。暖律欺寒寒逼暖，易位难。恰似这浮华。人做生涯。得时温燠失来邪。贫富热寒应不定，浪里淘。
元	刘处玄	《踏云行 时辛酉岁仲冬十有二日，经过大原宅》	遥望东南，彩光分朗。忽然见了滨州往。醮缘感应仗高真，昔年曾有刘高尚。德遍十方，度人无量。万清万善理明广。他时归去到蓬莱，无为。
元	顾瑛	《拜石坛诗》	好事久伤无米颠，清泉白石亦凄然。快哉亭下坡仙友，拜到丹丘三百年。
元	黄澄	《绮罗香 草 词品卷六》	绡帕藏春，罗裙点露，相约莺花丛里。翠袖拈芳，香沁笋芽纤指。偷摘遍、绿迳烟霏。悄攀下、画阑红紫。扫花阶、褥展芙蓉，瑶台十二降仙子。芳园清画乍永，亭上吟吟笑语，妒夸丽。夺取筹多，赢得玉当瑜珥。凝素靥、香粉添娇，映黛眉、淡黄生喜。绾胸带、空系宜男，情郎归也。
元	潘纯	《和铁厓《西湖竹枝》	云髻高梳鬓不分，扫除虚室事元君。新糊白纸屏风上，尽画蓬莱五色云。
元	瞿智	《送于彦成归越次郯九成韵》	匡山于外史，上越有归舟。久负江湖约，宁知岁月流。琼书天上鹤，《渌水》镜中鸥。一曲真幽绝，当追贺监游。
元	元好问	《小重山》	醉尽春风意未阑。缠头双凤锦、觅端端。多情胡蝶送归鞍。扬州梦，芍药芦金盘。罗幌酒醒寒。灯前朱麝浅、翠螺残。一春心事衣宽。青鸾客，楼外日三竿。
元	傅若金	《和赵德隆秋夕雨》	落景翳重城，阴凝起初夕。萧条飞雨至，散漫轻飚激。洒幌静弥多，喧檐暴复息。清商乱急管，遥怨生离席。游子恒念乡，气凄感时易。既兴《北风》叹，亦抱《南山》戚。晨鸡不废度，征雁无宁翼。向道乖夙期，寸阴违所惜。咏歌良可兴，幽怀坐填积。
元	陈栎	《水调歌头 代寿朱子章 强村从书用裘杼楼》	七十古稀有，今喜见先生。紫阳家学渊奥，场屋旧家声。鹗荐西风早岁，豹隐南山晚节，天爵自尊荣。桂子兰孙拥，南极老人星。杜陵老，多酒债，羡修龄。岂如寿富兼得，熊掌与鱼并。八十老翁为将，九十武公为相，不足为公称。鹤算与同久，道重藐公卿。
元	丁鹤年	《客怀》	此生何坎壈，终岁客他乡。病骨经秋早，愁心识夜长。文章非豹隐，韬略岂鹰扬。磨灭余方寸，还同百炼刚。
元	王恽	《浣溪沙 送刘仲元赴平定州亲迎》	青鸟西传燕尔期。乘龙喜气见修眉。芳浓似去年时。禁脔名香天盼重，玉台春暖镜鸾栖。人生乐处是新知。
元	胡祗＊	《太常引 寄王提刑仲谋》	七年分袂一相逢。南北、又匆匆。白发两衰翁。纵握手、浑如梦中。共山如画，洹溪如练，空几度春风。觞咏几时同。休直待、功名景钟。
元	元好问	《浣溪沙 别纬文张兄》	欹枕寒鸦处处听。花前雁后数归程。小红灯影闹春城。两地相望今夜月，一尊不尽故人情。老怀牢落向谁倾。
元	邵亨贞	《隔溪梅令 和南金鸳湖舟中韵》	几年不到昼桥西。路依稀。回首淡烟残柳，昔游非。笛声何处悲。故人不见梦魂迷。草萋萋。几度倚阑，欲寄旧相思。相思无尽期。
元	杨维桢	《嬉春体四绝》	月过蔷薇架，雕鞍未到家。小娃犹殢酒，拦路夺人花。
元	叶颙	《月夜梅边即事》	香裹寒云满溪，月明津渡人迷。梦入江南旧路，夕阳流水桥西。
元	李齐贤	《巫山一段云 潇湘夜雨》	潮落蒹葭浦，烟沉橘柚洲。黄陵祠下雨声秋。无限古今愁。漠漠迷渔火，萧萧滞客舟。个中谁与共清幽。唯有一沙鸥。
元	刘敏中	《菩萨蛮 山居遣兴》	众山围绕横塘路。中庵正向中间住。花木四时开。沙鸥日日来。门前车马驻。不得中庵趣。下马问中庵。庵中睡正酣。
元	高士谈	《不眠》	不眠披短褐，曳杖出门行。月近中秋白，风从半夜清。乱离惊昨梦，飘泊念平生。泪眼依南斗，难忘去国情。
元	许有壬	《长相思 圭塘乐府卷四以上强村丛书店用至正》	梦扬州。到扬州。明月长街十二楼。珠帘不上钩。为谁忧。为谁愁。愁得春风人白头。见花应自羞。
元	王哲	《耍蛾儿》	如会修行寻捷路。开阐全真门户。汞知铅见作宗祖。管取性停命住。便是阴阳颠倒数。今日分明说论。只依四个字儿做。指日得归仙去。
元	王吉昌	《醉桃源》	武曲廉贞武廉幽贯地天根。绵绵息若存。六天交战定朝昏。丹炉火力温。驱神窟，养生门。玄功主掌尊。牝关天闭炼阳魂。灵霁性命屯。
元	王冕	《吴姬曲 其二》	吴姬来，香花未动游尘开。勾玉迟迟锦云重，百花掩媚春徘徊王孙公子金无限，为君一笑成飞埃。
元	王冕	《村居 其二》	绿槿作篱笆，茅檐挂薜萝。马车浑不到，樵牧自相过。卧看归田录，行听击壤歌。优游只如此，刀锯奈吾何？
元	姚燧	《鹧鸪天》	谁道夔龙不致君？白头离乱不曾闻。三秦碧树生春色，千里青山入暮云。何事业，底功勋！百年五十已中分。从今万八千场醉，莫酹刘伶荷锸坟。
元	赵显宏	《殿前欢》	楚云闲，任他孤雁叫苍寒。去留舒卷无心惯，聚散之间。趁西风出远山，随急水流深涧，为暮雨迷霄汉。阳台事已，秦岭飞还。
元	冯尊师	《苏武慢》	过隙年光，如毛尘事，暗把物情移换。浮生扰扰，背觉随尘，酒色利名萦绊。凭君看取，历代英雄，楚越周秦唐汉。漫遗留、坏冢颓碑，千古是非不断。闻早悟、碧玉壶中，白云堆里，别有翠霞宫殿。三天雅会，五彩光攒，朝赴紫微琼宴。阆苑瑶池，绛阙清都，信任逍遥游玩。笑愚顽苦海，贩骨无休，往来流转。
元	邵亨贞	《贺新郎 沙德润、任以南相兴追和费酸齐琵琶》	马上貂裘裂。料明妃、几番回首，旧家陵阙。留得胡沙千年恨，写入冰弦四列。想历遍、关河风雪。弹动伊凉哀怨曲，把梨园风韵都销歇。南部乐，向谁说。多情只记潇湘瑟。纵而今、宫移羽换，此怀难竭。便有传来中原谱，终带穹庐烟月。甚长是未歌先咽。顾曲周郎今已矣，满江南、谁是知音客。人世事，几圆缺。
元	王哲	《捣练子》	一为人。做凡身。四般假合怎生真。哩，哩。搜玄路，出迷津。静中调养气精神。哩，哩。
元	马钰	《长思仙 赠魏害风》	害风仙。害风仙。万事俱忘理太玄。调和汞与铅。结金莲。结金莲。九转功成性月圆。超凡入洞天。
元	王吉昌	《百宝妆》	云水闲情，松筠雅操，根穷入道真诀。扫雾驱烟，磨炼志如铁。慨然不改箪瓢乐，廓愚谷，聪明养素拙。放胸襟，取兴狂吟，右笔楮面挥彻。虎龙发怒，盘旋万丈，艳喷词翰，锦清绝。静里功夫，神用至灵泄。如如性月。光全露，表耀古明今圆若缺。混希夷一气，纵横八表，真体无别。
元	杨维桢	《续弦言》	麟角煮为胶，续弦弦在弓。誓将弦上箭，不射孤飞鸿。
元	马钰	《战掉丑奴儿》	世人个个便宜爱，争要便宜。半使心机。赢得便宣却是亏。少人知。劝他好把便宜舍，建德施为。非是遇痴。暗积洪禧达紫微。做仙归。
元	王吉昌	《望蓬莱》	真火运，五藏气煎烹。阳伏六阴潜变化，化精为髓血为精。白乳体生成。元神聚，朝现保身荣。金骨换形形不朽，光飞万缕烂霞明。云步越蓬。
元	尹志平	《西江月》	人事虽然久厌，道家争忍空归。不因勤苦到关西。焉得重阳庆会。说与门中志士，祖庭已见根基。终南山色古今奇。老者堪为久计。
元	张可久	《秦楼月 即忆秦娥 北曲聊乐府后集苏堤渔唱》	寻芳屦。出门便是西湖路。西湖路。傍花行到，旧题诗处。瑞芝峰下杨梅坞。看松未了催归去。催归去。吴山云暗，又商量雨。
元	冯子振	《鹦鹉曲 都门感旧》	都门花月蹉跎住。恰做了白发伧父。酒微醒曲榭回廊，忘却天街酥雨。晓钟残红被留温，又逐马蹄声去。恨无题亭影楼心，画不就愁城惨处。
元	马钰	《无梦令 赠岳散人》	悟道散人姓岳。秘密玄机把握。终日抚心琴，便是蓬莱仙乐。仙乐。仙乐。聒透身中华岳。
元	于立	《口占诗》	嫩绿新生杨柳枝，轻风故故向人吹。春波不画东流意，折得柔条欲遗谁。
元	王哲	《小重山》	堪叹犊儿堪叹牛。若还省我语，是同流。性如灯烛命如油。相滋引，明焰出山头。照破一齐休。前程除险路，没深沟。这回与你说根由。成功行，蓬岛永无忧。
元	赵孟頫	《题耕织图二十四首奉懿旨撰》	东风吹原野，地冻亦已消。早觉农事动，荷锄过相招。迟迟朝日上，炊烟出林梢。土膏脉既起，良耜利若刀。高低遍翻垦，宿草不待烧。幼妇颇能家，井臼常自操。散灰缘旧俗，门径环周遭。所冀岁有成，殷勤在今朝。
元	刘敏中	《菩萨蛮 送秦主簿赴宿迁二首》	绣江江水清如玉。梅花香满清江曲。风味此中论。可怜惟有君。江头春正好。别去君何早。折得一枝梅。送君三百杯。
元	丘处机	《恣逍遥》	忙里偷闲，师前取意。胜如那、苦求庸昧。连朝抵暮，贪生不已。也道我、为人过了一世。假使狂图，兼能巧智。多方便、蕴成家计。儿孙有靠，金珠没底。终比、精神较些憔悴。
元	王哲	《西江月 四物》	堪叹琴棋书画，虚中悦目怡情。内将灵物愈相轻。怎了从来性命。独我摇头不管，有缘淘出无名。长衙和上证圆成。空外灵光隐映。
元	王冕	《梅花 其一》	林下见清真，草衣如野人。开花冰雪里，岂是不知春？
元	马钰	《满庭芳 劝道友》	堪嗟夫妇，错了良因。当元未结婚姻。各自人家儿女，并没亲亲。都缘媒妁配偶，贪欲、败坏精神。求后嗣，得成群成队，不肯抽身。终日恋儿恋女，岂思量，咫尺失脚沈沦。身喂蛆虫，骸骨化做微尘。若悟如斯冤苦，便回头、保养天真。神光灿，向蓬瀛，赏玩长春。
元	杨维桢	《闻诏有感》	近报相臣亲奉诏，吾皇今是中兴年。江东邺下无三日，岭北湖南共一天。诸葛出师机未失，子仪见虏信应坚。老臣欲借食前箸，愿与君王策万全。
元	刘敏中	《鹊桥仙 以纱巾竹扇为赵文卿寿》	飞云半卷，乌纱一幅。扇影寒生湘竹。雪髯丹颊羽衣裳，真个是、神仙人物。浊醪醉倒，清风睡足。不识黄金满屋。野夫倦眼少曾开，为吾子。
元	马钰	《长思仙 赠零口权先生》	出家儿。处无为。至死如同初出时。何愁道不知。内慈悲。外憨痴。绝虑忘机无执迷。刀圭有分携。
元	尹志平	《瑞鹧鸪 劝世》	长春教法付清和。普劝高明出爱河。道德勤修天赐乐，尘情苦恋世生魔。目前放下游真境，身后功深赴大罗。我有忠言新说破，看君听了意如。
元	许有壬	《春从天上来 祝一齐大参寿》	自古英雄。试倒指，谁能廊庙雍容。相君此遇，风虎云龙。光掩前后诸公。正天开治运，力、启沃宸衷。况平生，把诗书礼乐，烂入胸中。当年侧闻先德，只一语唤起，万室春风。桂树成丛。棣华联萼，总是旧日阴功。怪昨宵雪飘，烟光薄、生意浮空。我来为寿，相朝何似，维岳维。
元	邵亨贞	《江城子 癸丑岁季夏下浣，信步至渔溪潘氏庄》	舟坐绿树间。适行囊中有松雪翁所书江城子，逸态飞越，不忍释手，因依调口占，以寄清与。古人云，人生百年间，大要行不耳，卒章以此意为消疏云过雨漏斜阳。树阴凉。晚风香。野老柴门，深隐水云乡。林下草堂尘不到，亲枕簟，懒衣裳。故人重见几星霜。鬓苍苍。视茫茫。把酒欷，唯有叹兴亡。须信百年俱是梦，天地阔，且徜徉。
元	王冕	《庚寅春二月三日甲子大雨雪》	二月甲子雪，霏花冷作围。乾坤移气象，草木转光辉。野鸟浑无语，边尘湿不飞。长安未归客，应是动心机。
元	陆文圭	《沁园春 送杨伯可》	雨足江皋，月满中秋，使客将归。看扁舟空载，贫无长物，破囊收贮，富有新诗。清白传家，怀金不受，洁已从来畏四知。民何幸，尽相安南里，乐业熙熙。谁知经界良规。是三代相传古法遗。要讲明有素，施行不扰，宽严相济，表里无私。惭愧偏州，久淹老子，却怪朝家选用迟。公子去，定致身序，接武龙墀。
元	尹志平	《西江月》	有欲难超老病，无情易变童颜。虚心实腹六神安。步步清凉彼岸。九载能除四相，十年决到三山。蓬壶阆苑恣游闲。免却人间流转。
元	王哲	《浣溪沙》	绿水傍边上雪山。锐然跳出玉门关。虚中空外一开颜。渺邈那边归正路，的端便是稳居间。白云难比此清闲。
元	王处一	《江神子 投真》	本源真性静寥寥。任飘飘。恣逍遥。便是虚空，天外显灵苗。独乐闲闲无彼我，呼皓彩，吸清飚。青莲池上瑞光摇。赴层霄。玉名标。慧剑挥空，除怪斩群妖。开阐古今清净道，洪普济，法轮桥。
元	谭处端	《捣练子》	风人唱，破迷歌。回心与我见弥陀。哩，哩。十捣练，要调和。恩情欲爱是冤魔。哩，哩。
元	侯善渊	《江月晃重山》	斗柄指回一性，璇玑斡转双关。滔天洪浪雪华翻。中秋夜，江月晃重山。独步上星坛。剑光横宇角，逼人寒。五灵仙子抱青鸾。飞入华胥阆苑。
元	丁复	《九月一日游昭亭》	山色江光带近郊，道旁杨柳舞寒条。半生九日黄花酒，多在西风白下桥。千里客游仍暮景，异乡人事又今朝。老来未遣登临懒，尽醉东家绿玉瓢。
元	马钰	《踏云行》	六出飘?，万峰耸翠。琼花陨地风吹起。穿帘透幕逞逍遥，人前故要呈祥瑞。渔父莎披，子猷兴至。高阳酒价重增贵。万民何事有馀欢，来年。
元	赵孟頫	《桃源春晓图》	宿云初散青山湿，落红缤纷溪水急。桃花源里得春多，洞口春烟摇绿萝。绿萝摇烟挂绝壁，飞泉淙下三千尺。瑶草离离满涧阿，长松落落凌空碧。鸡鸣犬吠自成村，居人至老不相识。瀛洲仙客知仙路，点染丹青寄轻素。何处有山如此图？移家欲向山中住。
元	谢应芳	《古鼎歌（并序）》	碧云师著金伽黎，空王殿前龙象随。当阶一卒送古鼎，状若献宝波斯儿。群缁聚观方丈室，中有老僧前致词。云是山中旧时物，立诵款识能无遗。文词诘屈错盘诰，字体隐伏蟠蛟螭。苍姬讫录世屡改，不知何代来于斯。谢家宝树修佛刹，巨构贾与秦城齐。鼎兮鼎兮什袭去，岁经六纪今来归。师闻此语重叹息，兵火连年炎九域。金钟大镛弃道旁，总若沈沙销折戟。鼎归禅月独无恙，护持信有天龙力。摩挲两铉湿烟雾，错落丹砂映金碧。光如摩尼含五色，高比珊瑚长一尺。呜呼！羲轩之鼎莫可求，禹鼎亦已沦东周。世所用者非尔俦，或膨豕腹徒包羞。调羹尔无与，覆餗尔不忧。归来兮归来，北山兮菟裘。汾阴自有为时出，切莫放光惊斗牛。
元	陶宗仪	《南浦 会波村，在松江城北三十里。其西九山》	水兼九山南过村外，以入于海。而沟塍畎浍，隐翳竹树间。春时桃花盛开，难犬之声相闻，殊有武陵风概，隐者停云子居焉。一舟曰水光山色，时放乎中流，或投竿，或弹琴，或呼酒独酌，或哦咏陶谢韦柳诗，殆将与功名相忘，尝坐余舟中茗供，襟抱清旷，不觉度成此曲。主人即谱入中吕调，命洞箫吹之，与童子权歌相答，极鸥波缥缈之思云如此好溪山，羡云屏九叠，波影涵素。暖翠隔红尘，空明里，着我扁舟容与。高歌鼓，鸥边长是寻盟去。头白江南，看不了，何况几番风雨。画图依约天开，荡清晖，别有越中真趣。孤啸拓蓬窗、幽情远，都在酒瓢茶具。水摇，晚月明，一笛潮生浦。欲问渔郎无恙否。四首武陵何许。
元	谭处端	《减字木兰花》	心颠意耍。难辨身中真共假。意耍心颠。招得全生罪孽愆。心宁意息。定里闲闲明慧力。意息心宁。道自归而神自灵。
元	杨维桢	《艾师行，赠黄中子》	艾师艾师古中黄，肘有补注明堂方。笼有岐伯神针之海草，箧有轩辕洪炉之燧光。针窠数穴能起死，一百七十铜人孔窍徒纷厖。三椎之下穴一双，二竖据穴名膏肓。百医精兵攻不得，火攻一策立受降。金汤之固正捣穴，快矢急落如飞鸧。梅花道人铁石肠，昨日二竖犹强梁。明朝道人步食强，风雨晦明知阴阳。老师药卷不受偿，何以报之心空藏。施药胜施羊公浆，会有仙人报汝玉子成斗量。
元	王庭筠	《水调歌头》	秋风秃林叶，却与鬓生华。十年长短亭里，落日冷边笳。飞雁白雪千里，况是登山临水，无赖客思家。独鹤归何晚，已后满林鸦。望蓬山，云海阔，浩无涯。安期玉舄何处，袖有枣如瓜。一笑那知许事，且看尊前故态，耳热眼生花。肝肺出芒角，漱墨作枯槎。
元	赵秉文	《渔歌子 滏水集三》	一叶黄飞一叶舟。半竿落日半江秋。青草渡，白苹洲。归路月明山上。
明	王逢年	《虎山桥问渡入五湖》	野水平芜霸迹消，苍茫万顷乱飞涛。参差三弄醉远客，七十二峰迎画桡。细雨鸠鸣玄墓树，夕阳僧过虎山桥。武陵源口秦人路，莫向浮云问市朝。
元	王哲	《西江月 赠友修练六首》	米面随时加减，汞铅依此抽添。三光真秀转甘甜。不请生情起念。七子便铺金簟，九门各看银蟾。香烟盘绕玉峰尖。方得长生证验。
元	韩奕	《逢故人》	相逢喜见白头新，头白相逢有几人。湖海年来旧知识，半随流水半随尘。
元	王哲	《水云游 此首又见分梨十化集卷上》	且住且住。十月小春，当宜锁户。一百日、练就重阳，也并无作做。浑身要显唯真素。挂灵明纸布。信任他、走玉飞金，自恬然不顾。
元	马钰	《临江仙 和无名先生韵 拆金字起》	玉往来神气住，翁稳跨青骝。风谭氏与刘丘。心归正觉，个本环洲。火相生铅汞结，人已达清幽。侗不日上云头。风牢把捉，下好吞钩。
元	元好问	《南乡子》	幽意曲中传。总是才情得处偏。唱到断肠声欲断，还连。一串骊珠个个圆。画扇绮罗筵。韩马风流在眼前。坐上有人持酒听，凄然。梦里梁园。
元	侯善渊	《仙乡子》	易自然轩。轩外清华混物鲜。秀岭连云飞宇角，灵泉。柳岸烟波接远川。德士隐幽玄。玄览涤除物自捐。内适虚坛真有趣，龙涎。宝篆轻浮。
元	王哲	《减字木兰花 化破帛》	长居海畔。非帛衣身应不暖。海畔长居。漫燠凡躯性自如。於公愿管。转化多人为首赞。愿管公於。养就仙胎得展舒。
元	王冕	《即事 其一》	滦水城头六月霜，东华门外草皆黄。旌旗影动千官惨，斧钺光沈万马忙。青象不将传国玺，紫驼只引旧毡房。诸郎不解风尘恶，争指红门入建章。
元	谢应芳	《赠制笔王世超》	时方用武我业儒，超也卖笔来吾庐。曰予制笔似轮扁，妙不能言徒叹吁。宣城阻兵十三载，犹喜山中老在。拔来紫颖带秋霜，制得笔成时世改。乡年草创供玉堂，玉堂仙人云锦裳。三缣一字不易得，笔价亦与时俱昂。莫怪年来弃如土，扫除风尘必斨斧。尔今卖笔我卖文，何异适越资章甫。呼儿为我买一束，亟用写成怀古录。一书永字三叹赏，八法以之随意足。我有佳音语尔知，用笔将见文明时。诸公笔谏佐明主，老我笔耕笺古诗。诗成未若相如倦，毛颖更须重作传。牵联为尔书姓名，霅上溪山亦葱蒨。中秋适逢酒禁开，椰瓢酌我新绿醅。酒酣仰视月中兔，长啸一声归去来。
元	白朴	《宴瑶池 宴瑶池本名八声甘州，乐府八声甘州》	东坡戚氏一篇，稍加隐括，使就新翻，仍改其名。玉龟山、阿母统群仙。幽闲志萧然。有金城千里，琼楼十二，紫翠霏烟。穆满当时西狩，八骏戏芝田。驻跸瑶池上，命赐华筵。天乐云鼎沸，看飞琼舞态，醉饮留连。渐月斜河汉，霞绮布晴天。望神州、东回玉辇，杏花风、数里乡鸣鞭。长安近、依稀柳色，翠点奏川。
元	范梈	《题李白郎官湖》	当时郎官奉使出咸京，仙人千里来相迎。画船吹笛弄《渌水》，何意芳洲遗旧名。唐祠芜没知何代？惟有东流水长在。黎侯独起梁栋之，仿佛云中昔轩盖。南飞越鸟北飞鸿，今古悠悠去住同。富贵何如一杯酒，愁来无地酹西风。大别山高几千尺，隔城正与祠相值。青猿夜抱月光啼，挂在东湖之石壁。黎侯本在斗南家，枕戈犹自忆烟霞。只拟将身报天子，不负胸中书五车。昨者相逢玉阙下，别来几日秋潇洒。黄叶当头乱打人，门前系著青骢马。君今归去钓晴湖，我亦明年辞帝都。若过湖边定相见，为问仙人安稳无。
元	李俊明	《瑞鹤仙 锦堂寿日壬寅十一月十五》	河东贤太守。使草木生光，太行增秀。功名落夜後。醉归来马上，气冲牛斗。一阳应候。看春光、先到细柳。笑坐中有客，侯轻万户，诗夸千首。依旧。桂花盈处，叶圆时，为君添寿。满堂饮酒。尽平生、倾盖素友。对水云乡里，真山面目，钱家夸甚锦绣。但年年岁岁相逢，似人耐久。
元	滕宾	《齐天乐 题樟镇华光阁，与宋梅洞、周秋?》	文分韵，得与字（原题作前题分韵得与字，兹从刘辑滕宾涵虚词改）片帆呼渡西山曲，匆匆载将春去。路人苍寒，浪翻红暖，一枕欹眠烟雨。酒朋诗侣。尽醉舞狂歌，气吞吴楚。一样风流，依然犹是晋风度。人生如此奇遇。问老天何意，五星来聚。句落瑶毫，香霏宝唾，惊倒世间儿女。渭川云树。怅后夜相思，月明何处。怕有新诗，雁来频寄与。
元	王国器	《踏莎行 玉颊啼痕 复古诗集五》	粉结红冰，香消獭髓。镜鸾影里人憔悴。梨花带雨不禁愁，玉纤弹尽真珠泪。恨锁春山，娇横秋水。脸桃零落胭脂碎。故将罗帕啼痕，寄情。
元	马钰	《清心镜 戒华丽》	出家儿，听仔细。居止慎勿，修来壮丽。要创置、急急修真，认气神宗祖。炼汞铅，调龙虎。木金间隔，逗流子午。得自然、结就灵珠，指蓬。
元	张宪	《取青楼夜饮戏叶子肃》	酒令传觞急，灯花啮烛低。山人清似水，老子醉如泥。天黑月堕地，水寒星在溪。犹吹赤蹄纸，照道画楼西。
元	王哲	《苏幕遮 训徒众》	弟兄懑，事下手。与世相逢，日日长钤口。休论汞铅并卯酉。开阐绛宫，自在逍遥走。二仪真，三耀秀。我欲亲传，未肯相成就。直待同流观得透。款款停腾，敢把天机漏。
元	邵亨贞	《江城子 水仙》	凌风翠兴飘然。步跹跹。忘言。净洗明妆，不与世争妍。玉质金相清韵绝，端可拟、月中仙。天寒日暮水云边。忍相捐。意难传。回首珠宫，贝阙不胜寒。环佩珊珊香冉冉。谁敢与、婵娟。
元	刘敏中	《南乡子 寿何聪山》	瑞雪夜来晴。和气欢声满凤城。雪里梅花开更好，分明。要见和羹事业成。东阁此时晴。庆在春风潋滟觥。阴德自应长富贵，康宁。便拟台星。
元	王冕	《偶成 其四》	云消巫峡蜀波来，天近崆峒北斗回。人事故于今日别，梅花却胜去年开。好游不负青春约，得意那愁白发催。行旅居家无异致，开怀且覆掌中杯。
元	王哲	《红窗＊》	观貌好，堪我相。空提去提来，道违家向。能藏薄醋菜盐，蔬干成面酱。奉报张公稳上掌。切莫令、失手扑在地上。百杂碎，片片分离，恁时。
元	倪瓒	《杭人有传余死者贞居闻之怆然因赋此以寄》	果园橘熟谁分饷，茅屋诗成懒寄将。衰谢皆传余已死，迂疏真与世相忘。夜分风雨鸡鸣急，天阔江湖雁影长。寥落百年能几面，论文犹及重衔觞。
元	元好问	《南乡子》	一雨浣年芳。燕燕莺莺满洛阳。梨雪渐空桃李过，风光。恰到风流睡海棠。何处最难忘。杨柳高楼近苑墙。唤取分司狂御史，何妨。暂醉佳人。
元	马钰	《满庭芳 化胡了仙兄弟四首》	三尸调引，六贼迷惑。自然斗乱魂魄。镇日争财竞气，恋酒贪色。举意先存己便，纵心机、更不勒。呆老子，你身躯有限，骋甚标格。寿数休言百岁，从今古人生，七十难得。计日都来，二万五千二百。那堪夜消其半，更堤防、一著不测。如省悟，从山侗，不为凡客。
元	刘秉忠	《南乡子》	憔悴寄西州。赋得登楼懒上楼。魂梦不知关塞远，悠悠。疏雨梧桐客里秋。往事起新愁。九曲回肠不自由。见说世间离别苦，休休。一夜相思。
元	张翥	《风流子 临川岁五月祠神，以中末二旬之六七》	荷雨送凉飙，炎尘净、三市影灯宵。看珠珞翠绳，焰摇冰碗，彩棚花架，光射星桥。洞天好、笑声遮画扇，歌韵合鸾箫。琼树影中，月窥端正，雪罗香里，人斗娇娆。依稀元夜影，铜壶短，还又露洒烟飘。空遣酒怀摇荡，羁思无聊。想骢马钿车，俊游何在，雪梅蛾柳，旧梦难招。醉掩重门，半兰烬红销。
元	刘敏中	《减字木兰花 王彦博尚书，由刑部迁礼部之明》	年时寿酒。共喜秋卿新拜后。寿酒今朝。道改春闱是昨宵。官随福转。一到生辰须一换。看取明年。凤诏迎年醉寿筵。
元	王吉昌	《武陵春》	二八药苗阴岭采，采得雪金英。四脚无为鼎铸成。三性聚真晶。海底款吹无焰火，锻炼数研精。烹就冰肌耀素琼。魂圣貌纵横。
元	陈栎	《玉楼春 代和金沧洲韵》	新篁摇翠添波绿。妆点?溪深一曲。青衫司马缓来游，卜夜清欢孤继烛。江心桃杖聊开束。更好着鞭驰骏足。樽前聊有遏云声，劣可纤纤扶药。
元	尹志平	《无梦令 龙阳观春分其间作》	道友三冬炼睡。炼做陈抟苗裔。咫尺过新春，昼夜须当加瑞。加瑞。加瑞。点点直教着地。
元	元好问	《浣溪沙》	为爱刘郎驻玉华。暗将心事许烟霞。石田茅屋老生涯。铁笛不须从二草，头巾长拟挂三花。他年人说漫郎家。
元	李齐贤	《巫山一段云 朴渊瀑布》	日照群峰秀，云蒸一洞深。人言玉辇昔登临。盘石在潭心。白练飞千尺，青铜彻万寻。月明笙鹤下遥岑。吹送水龙吟。
元	杨弘道	《三奠子 远游 赵万里据永乐大典八千八百四十》	叹五材并用，水德灵长。初泛滥，渐汪洋。转雷经滟，溅雪下瞿唐。才出险，吞汉沔，略沅湘。发源湔道，东过维扬。由有本，自无疆。远游还故国，待渡立斜阳。山烟紫，津树绿，客心伤。
元	刘敏中	《感皇恩 立秋后一日有感》	云月淡幽窗，黄昏微雨。窗外梧桐共人语。秋来情味，便觉今宵如许。断肠杨柳苑，芙蓉浦。青鬓易消，失颜难驻。行乐光阴水东注。山林朝市，两地笑人返袂。伤心都付与，潘郎句。
元	王冕	《挽吴孟思》	云涛处士老儒林，书法精明古学深。百粤三吴称独步，八分一字直千金。桃花关外看红雨，杨柳堂前坐绿阴。今日窅然忘此景，断碑残碣尽伤心。
元	元好问	《满江红》	寒日春温，照庭院、瑞烟芬馥。人尽道、衢山当日，谪仙新毓。子舍荣华孙茂，诗书万卷生涯足。但放怀、寿酒十分斟，添香祝。竹太瘦，松偏独。鹤易怨，龟何俗。算人间无物，共供新曲。但愿长如天上月，年年此夕光如玉。伴长庚、百岁永团圆，蟠桃熟。
元	李齐贤	《巫山一段云 青郊送客》	芳草城东路，疏松野外坡。春风是处别离多。祖帐簇鸣珂。村暖鸡呼屋，沙晴燕掠波。临分立马更婆娑。一曲渭城歌。
元	马钰	《望蓬莱》	外颠倒，爱欲似冤雠。富贵荣华都不顾，人情浓处急抽头。物外做持修。内颠倒，真火戏清流。六月降霜麻麦秀，三冬时雨润丹丘。云步访瀛。
元	王哲	《踏莎行》	不识惭惶，要人津送。情生念起般般动。心神指引乞为缘，三餐饱后休胡用。岂许医看，莫交人重。行符咒水良因种。哩哩哩，长随。
元	张翥	《忆维扬》	蜀冈东畔竹西楼，十五年前烂漫游。岂意繁华今劫火，空怀歌吹古扬州。亲朋未报何人在，战伐宁知几日休！惟有满襟狼籍泪，何时归洒大江流？
元	许有壬	《太常引 登楼观柳》	云消春气恰和柔。先到柳梢头。数日不登楼。笑青眼、窥人尚羞。清明近也，老夫耄矣，其忍负吹游。飞絮便生愁。尽都变、浮萍去休。
元	杨维桢	《回文字》	芳题工织素，远意重鲛绡。应织辞家久，回文字半消。
元	王冕	《送本中上人》	上人飞锡何方去？笑指东南咫尺间。黄叶落时行细路，白云生处看青山。欲求古道殊难得，怅望高风或可攀。朋旧相逢还道我，梅花清苦斑斑。
元	尹志平	《凤栖梧 太平兴国观作》	古迹琳宫堪作计。桧柏青青，宛有长春气。直待功圆方济会。无心默默符天意。幸得安然清静地。终日逍遥，方寸无萦系。老大不堪心自退。
元	白朴	《水调歌头 诸公见赓前韵，复日和数章，戏呈》	楼船万艘下，钟阜一龙空。胭脂石井犹在，移出景阳宫。花草吴时幽径，禾黍陈家古殿，无复戍楼雄。更道子山赋，愁杀白头翁。记当年，南北恨，马牛风。降幡一片飞出，难与向来同。壁月琼枝新恨，结绮临春好梦，毕竟有时终。莫唱后庭曲，声在泪痕中。
元	杨维桢	《玉蹄亹》	银脑玉蹄亹，金鞭问妾家。窗开桃叶渡，小艇在荷花。
元	刘敏中	《鹊桥仙 上都金莲》	重房自拆，娇黄谁注。烂熳风前无数。凌波梦断几番秋，只认得、三生月露。川平野阔，山遮水护。不似溪塘迟暮。年年迎送翠华行，看照耀。
元	王吉昌	《莺穿柳》	观天能尽，向三山四海，氤氲风。金木玄冥，云聚一时，六卦火记潜进。七返功宜紧炼，丹质蕙兰香阵。到此鬼神钦，不许三尸亲近。尘情碎为残粉。泼无明恚火，翻作冷烬。智藏挥开神耀，占上清选院。名科精俊。实相峥嵘，障步虚际，烂霞光衬。体显九阳，腾出尘堪信。
元	刘处玄	《神光灿》	处玄拜上，道录高功，日照别后难逢。渴仰之怀，甚时得睹仙容。即辰仲冬辛酉，急焚香、跪领开封。清河德，又行缘阐醮，敬信无穷。光遍十方真了，去大罗朝圣，升入高穹。体挂云裳万里，要到乘风。这番出离生灭，任往来、跨虎骑龙。天地外，想古今，几个真同。
元	丁鹤年	《雪后泛东湖》	雪后湖山玉作围，小舟乘兴弄清辉。贪看月里鸾回舞，不觉风前退飞。云母屏空春雰寂，水晶宫冷晚霏微。仙家一笑乾坤老，谁驭瑶池八骏归。
元	傅若金	《金陵晚眺》	金陵古形胜，晚望思迢遥。白日余孤塔，青山见六朝。燕迷花底巷，鸦散柳阴桥。城下秦淮水，年年自落潮。
元	王冕	《庐山行送行》	庐山根盘几百里，屏风九叠开画图。浮岚吐秀挹南斗，黛色眇眇来青湖。山西石门翠如刷，山东石镜大如月。三梁倒挂银河疏，六月飞花洒寒雪。春风锦绣花玲珑，彩云盘结摩霄宫。凉回紫极竹声远，红尘不到金芙蓉。我昔曾穿谢公屐，散策曾寻谢公迹。微风弄景松桧鸣，微雨弄晴瑶草碧。重峦叠嶂烟凄迷，剥苔扫碧寻古题。兴阑回首不知处，落花流水孤猿啼。君作庐山游揽结，庐山秀拂拭双瞳。人细看莲花漏？转首白云如雪飞。庐山面目非当时，归来旧事不须问，石田水暖菖蒲肥。
元	王恽	《西江月 赠张子文》	联辔闲谈诗雅，停杯高咏晁词。山城投宿晚凉时。邂逅青云公子。濯锦江边相忆，鸣条山下分携。秋风摇荡菊花期。候翩翩归骑。
元	马臻	《秋日闲咏》	西湖晴雨画图间，坐倚阑干自解颜。无酒可供千日醉，有钱难买一生闲。草衰春色来时路，鹤宿秋声起处山。横笛吹残天又晚，钓舟灯火入芦湾。
元	王冕	《渭河道中 其一》	平地连沧海，孤城带渭河。行人俱汉语，舟子半吴歌。野草惊秋短，鲂鱼出水多。只怜乡国远，处处有胡笳。
元	刘处玄	《酹江月》	碧轩阒坐，顿忘言、闲了诗书千卷。松径携筇真念道，妙奥天机深远。物外人间，京华云洞，慧眼开时见。有无俱泯，吟笑浮生不辩。拔宅庞许飞升，大罗归去，贩骨死生免。不夜仙乡无苦恼，阆苑瑶池清宴。海变松枯，亘容弗老，世伪真无羡。六铢衣挂，复去朝元重现。
元	王哲	《黄鹤洞中仙 俗喝马卜算子》	正被离家远。衰草寒烟染。水隔孤村两三家，你不牵上他马，独立沙汀岸。叫得船离岸。举棹波如练。渔叟停船问行人，你不牵他上马，月照。
元	元好问	《鹧鸪天》	万古寒光太白精。直宜分作两郎星。不安得难兄弟，先后尧三荚生。霜月冷，斗杓横。老人今夜亦齐明。他年莫作郎星看，两两躔拱太。
元	马熙	《渔家傲》	池上水枯根岸峭。池边雪霁无行道。三岛遥遥心欲造。舟子诮。舟恐受坚冰笑。遵渚一鸿方矫矫。苦饥双鹤从形槁。吾亦安能充尔操。惟善宝。岁寒歌彻渔家傲。
元	王哲	《捣练子》	搜芳翠，哂轻盈。蓦然听得卖花声。艳阳天，气候明。朝云白。晚风清。遮藏吹转蕊珠精。放馨香，满树荣。
金	李晏	《通州道中》	冉冉年华老，飘飘客路难。尘埃山色壮，云雾日光寒。念远心先折，孤吟鼻亦酸。平生江海意，潦倒愧儒冠。
元	孟宗献	《菩萨蛮 回文 中州乐府》	睡惊秋近鸣虫砌。砌虫鸣近秋惊睡。苍鬓掺匀霜。霜匀掺鬓苍。影孤灯翳冷。冷翳灯孤影。长叹浩歌狂。狂歌浩叹长。
元	王吉昌	《定风波》	功炼心开智藏圆。灵明一点迈婵娟。物外峥嵘惟独步，玄玄。不空不有貌难诠。触处全伸无碍相，虚空打破应无边。喜脱轮回今度了，功迁。
元	马钰	《万年春 劝道友》	去去来来，来来去去何时了。堪失笑。利名缠倒。衣换知多少。奉劝人人，早把元阳保。休虚耗。结成珍宝。得赴蓬莱岛。
元	周伯琦	《九月一日还自上京途中纪事》	北口七十二，居庸第一关。峭厓屏列翠，急涧玉鸣环。佛阁腾云雾，人家结市闤。马前军吏候，使节几时还？
元	杨维桢	《浣花馆联句（吴兴赵雍仲穆篆颜，馆之主人顾》	大厦千万余，小第亦云甲。
元	杨维桢	《怀家》	扬雄有宅郑里庄，某丘某水旧耕桑。碧山学士银鱼弃，锦里先生乌角藏。自是秦人齐指鹿，未能楚客废屠羊。王侯蚁穴一梦觉，归作槐阴审雨堂。
元	侯善渊	《长思仙》	恣遨游。玩清秋。掩映曹溪细水流。琼花两岸秋。满浮沤。饮忘愁。日落星稀月上楼。沉沉醉玉洲。
元	长筌子	《小重山》	自古高人远市廛。超然离俗表，隐林泉。曾闻宣圣有遗言。仁智者，山水窟中安。无事恼心间。猿鹤为朋友，养成丹。白云深处乐幽闲。明月下，一曲小重山。
元	侯善渊	《减字木兰花》	无情苦海。壤壤众生由贪爱。争似余家。寂寞林泉别世华。颐真养浩。肌肉冰清如玉貌。出入无间。绰约随风飘上天。
元	马钰	《满庭芳 论金玉》	玉洞玄玄，金炉灿灿，清中金玉希奇。金龙玉虎，玉走与金飞。撞透金门玉户，见金莲、玉蕊争辉。金玉好，天风摇曳，玉叶与金枝。金与玉，金婴玉姹，玉步金闱。显金光玉艳，玉貌金衣。此个灵金灵玉，结金丹、玉性无亏。真金玉，钰成玄宝，出自本师知。
元	郭翼	《和李长吉马诗（五首）》	天子飞黄马，牵来赐近臣。玉阶新雨过，风衮落花尘。
元	马钰	《遇仙槎 和师韵》	三光固下元，六度清中阙。九转上元灯，照见长生月。无分昼夜明，光彩连绵发。显出个胎仙，生死今番越。
元	丁鹤年	《水仙花（二首）》	影娥池上晚凉多，罗袜生尘水不波。一夜碧云凝作梦，醒来无奈月明何。
元	郯韶	《题女真猎骑图（二首）》	塞上秋鹰白雪飞，溅溅生血洒毛衣。日斜却过轮台下，争看红妆猎骑归。
元	刘敏中	《满江红 送李清甫赴西蜀提刑副使》	万古云霄，谁办得、妙龄勋业。长有恨、君恩未报，鬓毛先雪。紫诏俄从天关下，绣衣已逐星轺发。但七千里外望闱，三年别。忠与孝，心应切。行与止，君须决。说蜀中父老，望君如渴。地迥无妨鹰隼系，山深要静狐狸穴。着新诗、收拾锦城春，归来说。
元	刘因	《玉漏迟 泛舟东溪》	故园平似掌。人生何必，武陵溪上。三尺蓑衣，遮断红尘千丈。不学东山高卧，也不似、鹿门长往。君试望。远山处，白云无恙。自唱。一曲渔歌，觉无复当年，缺壶悲壮。老境羲皇，换尽平生豪爽。天设四时佳兴，要留待、幽人清赏。花又放。满意一篙春浪。
宋	释原妙	《偈颂六十七首》	指天指地，一俸打杀。鸩屎砒霜，合造毒药。飏在三千世界中，不知那个亲遭著。
元	马钰	《玉楼春 借柳词韵，赠云中子》	洞天无夜还无曙。常有红光并紫雾。灵波里面见金鳌，背上银丝千万缕。二神骖风驭。离坎相交传密话。凿开造化至幽微，会得真功颠倒。
元	谢应芳	《煮茗轩》	聚蚊金谷任荤膻，煮茗留人也自贤。三百小团阳羡月，寻常新汲惠山泉。星飞白石童敲火，烟出青林鹤上天。午梦觉来汤欲沸，松风初响竹炉边。
元	丘处机	《报师恩 景金本注云，五首本名瑞鹧鸪  削发》	不僧不道不温柔。九伯人前不害羞。觉性一时超法界。知身亿劫是吾囚。改头换面人难悟，走骨行尸我不忧。得意忘形还朴去，从教人笑不风。
元	马钰	《满庭芳 赠皇甫先生》	始初一著，仙凡争交。须知斗敌爻爻。俗意俗心力大，投漆没胶。真心裂来周正，免火坑、里面身炮。牢把捉，切堤防失脚，身卧荒郊。若悟无常不测，仗慧刀刚志，战退猿猱。自是心清意静，龙虎咆哮。神气湛澄凝结，大丹成、天赐仙袍。驾云去，赴蓬莱，宴赏蟠桃。
元	杨维桢	《上左丞相》	玉帐牙床坐运筹，雄师到处瘴烟收。名传冀北三千里，威振山东四百州。铁马屯云江渚晓，楼船泛月海天秋。殷勤整顿乾坤了，召入金銮侍冕旒。
元	元好问	《山居杂诗》	鹭影兼秋静，蝉声带晚凉。陂长留积水，川阔尽斜阳。
元	邵亨贞	《点绛唇》	莫倚高楼，太湖西畔青山近。雁边云暝。目力随天尽。落日平芜，点点余烽烬。西风紧。乱沙成阵。故恼双蓬鬓。
元	冯尊师	《苏武慢》	梦断槐宫，倚天长啸，勘破物情今古。担映雪，射虎诛龙，曾把少年身误。金谷繁华，汉苑秦宫，空有落花飞絮。叹浮生、终日茫茫，谁肯死前回顾。争似我、玉尘清谈，金徽雅弄，高卧洞天门户。逍遥畎畎，肆任情怀，闲伴蓼汀鸥鹭。收拾生涯，紫蟹黄柑，江上一蓑烟雨。醉归来、依旧芦花深处，月明幽浦。
元	马钰	《渔家傲》	牛驾重车逢恶路。奈人不顾艰难处。加力用鞭鞭不住。鞭不住。牛儿忽作人言语。你为养家予受苦。我今怜汝须词诉。你若今生心不悟。心不悟。我身便是将来汝。
元	马钰	《踏云行》	捉住飞乌，牢擒走兔。二轮日月常相聚。光明照耀洞中天，清清雨降如甘露。拨散浮云，宁留薄雾。蓬莱仙子时时遇。从斯道号号丹阳，将来。
元	凌云翰	《沁园春 嘲昆季析居》	树上凌霄，堂前紫荆，秋来尚芳。柰牝鸡晨语，憔悴，妖狐昼啸，鸿雁分张。仁智匪周，喜忧非舜，一旦天伦忍遂忘。如何好，望松楸感泣，桑梓悲伤。古今祸起专房。总一国犹然况一乡。家有妇人，岂无长舌，世无男子，谁有刚肠。树大枝分，瓜熟蒂落，此语应非是义方。聊书此，要惩鉴诫，不在文章。
元	杨维桢	《谢吕敬夫红牙管歌》	铁心道人吹铁笛，大雷怒裂龙门石。沧江一夜风雨湍，水族千头啸悲激。楼头阿泰聚双蛾，手持紫檀不敢歌。吕家律吕惨不和，换以红牙尺八之冰柯。五丝同心结龙首，曾把昭阳玉人手。只今流落已百年，不省愁中折杨柳。道人吹春哀北征，宫人斜上草青青。吴儿木石悍不惊，泰娘苦独多春情，为君清泪滴红冰。
元	梵琦	《渔家傲》	听说西方无量乐。乐邦是我心开拓。根阙女人皆不着。谁强弱。一人一朵金莲萼。行树七重珠网络。宝楼风韵金铃铎。天上乐音相间作。须诚悫。返闻自性同先觉。
元	许有壬	《水龙吟 赵伯宁中丞代祀淮浙，过维扬徵赋》	五云飞出蓬莱，天香散满人间世。龙翔凤翥，千龄一遇，明良庆会。节重来，士民腾喜，山川增气。想四方地远，九重心切，都要见、闾阎事。寤寐天颜咫尺，袅秋风、一鞭归骑。昔年勋业，乌台倚重，紫垣虚位。自顾疏庸，资身无策，敢论经费。但儒酸不改，作咸充赋，助和羹味。
元	程文海	《水龙吟 次韵谢五峰》	不知今夕何年，飞来五老峰头月。清辉无限，殷勤回照，岁寒苍雪。写入宫商，铺成纨素，尽情夸说。倚胡床老矣，若为消得，除却是，杯中物。自笑平生长客，正沉思、故林幽樾。儿童惊走，龙鸾杂沓，两山排闼。风雨萧萧，冰霜耿耿，相看高节。问此君学和，龙吟水底，几时成阕。
元	王＊	《炼丹砂》	学道不难知。都在人为。须凭玄牝立根基。以坎填离无间断，得造希夷。神静相依。龙虎皈随。无中养就个婴儿。迸破顶门神出现，烁烁光。
元	许有壬	《太常引》	四堤杨柳接松筠。香破水芝新。罗袜不生尘。笑画里、凌波未真。红云飘缈，清风萧飒，半醉岸鸟巾。不是葛天民。也做得、江湖散人。
元	谭处端	《神光灿 赠张九郎》	天堂地府，善恶由心，死生迷悟争先。悟舍家缘，忘心展手街前。淡素清贫柔弱，任云水、游历飘然。持坚志，守天长地久，永永绵绵。旧孽如将消尽，定圣贤玄妙，暗里相传。意净心清，自是宝结丹田。若有分毫故犯，返招殃、罪孽难言。如了了，赴蓬莱三岛，做个神仙。
元	马钰	《十报恩 上街求乞》	人人休惜一文钱。好与贫儿且结缘。暗暗还贤增万倍，明明助我养三田。舍悭自是开心地，割爱方能达妙玄。一日悟来离苦海，逍遥物外共修。
元	王恽	《春从天上来 承御韩氏者，祖母之  也，姿淑》	御。事金宣宗天与二帝，历十有九年，正大末以放出宫。明年壬辰，鉴辂乐巡，又明年国亡于蔡，韩遂谪石抹子昭，相与流寓许昌者余十年，大元至元三年，弟澍为汲令，自许迎致淇上者累月。一日酒间，谈及宫掖故事，感念畴昔，如隔一世而梦钧天也，不觉泣下，予亦为之欷也。今将南归，赘儿子丑于许，既老且贫，靡所休息，而抱秋娘长归金陵之感，乃为赋此，庶几据写哀怨，洗亡国之愁颜也。且使好事者倚其声而歌之，不必睹遗台而兴嗟，遇故都而动黍离之叹也。岁丙寅秋九月重阳后二日，翰林罗绮深宫。记紫袖双垂，当日昭容。锦对香重，彤管春融。帝座一点云红。正台门事简，更捷奏、清画相同。听钧天，侍瀛池内宴，长乐歌钟。回头五云双阙，恍天上繁华，玉殿珠栊。白发归来，昆明灰冷，十年一梦无踪。写杜娘哀怨，和泪把、弹与孤鸿。淡长空。看五陵何似，无树秋。
元	元好问	《朝中措 小儿子生，适有遗羽阳宫瓦者，因以》	添丁名字入新收。一长看过头。拾得羽阳宫瓦，不愁撞透烟楼。遗山野客，求田问舍，梦想南州。说甚河东三凤，安排老班彪。
元	刘敏中	《鹊桥仙 谢人惠酒》	江村岁晚，山寒雪落。一树梅花寂寞。门前剥啄问谁来，惊不起、帘间噪鹊。白衣锦字，清尊玉络。尽把离愁忘却。历城春色故人心，放老子。
元	张野	《贺新郎 九日同柳汤佐梁平章弟总管  歌酒登》	九日西城路。滟平川、黄云万顷，碧山无数。百尺危楼堪眺望，抖擞征衫尘土。又惹起、悲凉今古。佩玉鸣銮春梦断，赖高情、且作风烟主。嗟往事，向谁语。人生适意真难遇。对西风、满浮大白，狂歌起舞。便得腰悬黄金印，于世涓埃何补。愈想起、渊明高趣。莫唱当年朝士曲，怕黄花、红叶俱凄楚。愁正在，雁飞处。
元	张翥	《摸鱼儿 元夕，吴门姚子章席上，同柯敬仲赋》	作轴，末语及之。楚芳吴兰二妓名记苏台、旧时风景，西楼灯火如画。严城月色依然好，无复绮罗游冶。欢意谢。向客里相逢，还又思陶写。金尊翠。把锦字新声，红牙小拍，分付倦司马。繁华梦，唤起燕娇莺。肯教孤负元夜。楚芳玉润吴兰媚，一曲夕阳西下。沉醉罢。君试问、人生谁是无情者。先生归也。但留意江南，杏花春雨，和泪在罗帕。
元	杨维桢	《邯郸美人》	邯郸市上美人家，美人小袜青月牙，绣靴对着平头鸦。平头鸦，蹋场下；包银壶，驮细马。
宋	释原妙	《偈颂六十七首其六十六五》	参禅一著莫迟疑，念念如同救火时。烈焰亘天浑不顾，翻身直造万重围。一朝火灭烟消后，鼻孔依前向下垂。
元	元好问	《南柯子 济川寿席》	阀阅真王后，衣冠上客中。路人遥识紫髯翁。争信旧来文赋动南宫。得婿攀龙贵，生男射虎雄。寿筵休放酒尊空。且道几人全福与君同。
元	周权	《夏日偕友晚步饮听泉轩》	终日局环堵，散策穷深幽。嘉我二三子，落落诚罕俦。适意随所诣，行行遂经丘。青松如高人，含风自萧飕。夕云度深翠，爽气衣上浮。石根泻幽泉，戛戛锵琳球。乐彼泉上趣，幽构飞岑楼。新兰秀而滋，旧竹清且修。款我情颇厚，清尊频献酬。盘桓有余乐，啸傲成迟留。池深风露香，荷意淡欲秋。饮散众喧息，微月生林陬。
元	马钰	《渔家傲 赠众师兄》	奉劝同流听仔细。断荤戒酒全容易。不恋浮财浑小事。深可畏。轻轻独著无明起。大抵色心难拚弃。算来断制须由你。便把如雠如活鬼。宜远离。至於梦寐须回避。
元	杨维桢	《又湖州作（四首。书寄班恕齐。试温生笔，写》	湖州野客似玄真，水晶宫中乌角巾。得句时过张外史，学书不让管夫人。棋寻东老林中橘，饭煮西施庙下莼。无雨无风二三月，道人将客正嬉春。
元	袁易	《江城子 余与勉夫应酬，人事之余，颇浮沉於》	一月有二十九日醉也，同舟因语及此，吾二人抵掌大笑，就口占江城子一江云漠漠水潺潺。挂蒲帆。水云间。更有何人，得共此时间。说与红尘须左辟，明镜里，白鸥还。天风吹面雪消残。为春寒。放梅悭。咫尺吾庐，稚子候柴关。几首新诗千斛酒，人道我，转痴顽。
明	楚石梵琦	《漠北怀古（四首。西斋《漠北》、《开平》诸》	无树可黄落，有台如白登。三冬掘野鼠，万骑上河冰。土厚不为井，民淳犹结绳。令人思太古，极目眇平陵。
元	杨维桢	《团扇歌》	团扇复团扇，秋风不相见。隐显各有时，阳阿舞双燕。
元	王恽	《水调歌头 宴张右丞遂初园》	园林足佳胜，钟鼓乐时康。去天尺五韦杜，此日汉金张。谁似主人好客，暂趁金华少暇，尊俎共徜徉。三馆尽英，簪履玉生光。眺东台，登北榭，宴南堂。露凉玉簪零乱，竹静有深香。醉听新声金缕，爱仰东山雅量，清赏兴何长。高咏遂初赋，松柏苍苍。
元	张翥	《高阳台 题赵仲穆作陈野云居士山水便面》	染黛浮空，凝妆伫远，数峰底事含颦。十样新眉，从他雨抹烟匀。龙绡便面宜歌舞，看亭亭、玉骨冰神。几销魂，翠被余香，锦瑟清尘。如今归去湖山畔，对一川平野，一片闲云。两两渔舟，相过桂渚兰津。谁将玉斧明月，柰琼楼、高处无人。忆王孙，芳草江南，暗残春。
明	王九思	《画葡萄引》	汉武唯知贵异物，博望常劳使西域。大夏康居产富饶，胡桐柽柳非奇特。独取葡萄入汉宫，遂遣天王亲外国。当年肉味厌侯王，今日霜根遍西北。吾家十亩后园里，长条几架南山侧。龙须时袅水风斜，马乳尽垂秋雨色。故园一别惊风雨，画图相对思乡土。青钱已办雇河舟，白首行看住草楼。但愿千缸酿春酒，未须一斗博凉州。
元	冯子振	《鹦鹉曲》	青衫司马江州住。月夜笛厌听村父。甚有传旧谱琵琶，切切嘈嘈檐雨。薄情郎又泛茶船，近日又浮梁去。说相逢总是天涯，诉不尽柔肠苦处。
宋	释原妙	《偈颂六十七首》	九旬把定重关，今朝放开一线。顶门具眼衲僧，自合知机识变。依旧平分局面。
元	王哲	《苏幕遮 买背笼》	柳条柔，麻线细。妙手玄功，密织牢缠系。合格身儿都捏腻。堪与王风，背上成家计。水云游，灵性慧。应用衣餐，里面深根蒂。脱下凡躯猜得谜。了了超升，全是伊相济。
元	马钰	《清心镜 内采药赠陇州老田先生》	学修行，如采药。携个清净篮儿，并无染著。向白云、深处游行，又何曾用镢。呼青鸾，引白鹤。踏开宝陆，自然辉霍。见九转、一粒丹成，
元	马钰	《满庭芳 骷髅样》	样子骷髅，偏能贩骨，业缘去去来来。骋驰伶俐，不肯暂心灰。转换无休无歇，腾今古、更易形骸。空贪寿，饶经万劫，终久打轮回。遇师亲指教，创修一点，免落千崖。屏七情六欲，保护三台。玉虎金龙并凑，青莲内、捧出婴孩。无生灭，大罗天上，仙位得安排。
元	刘敏中	《黑漆弩 次前韵》	吾庐恰近江鸥住。更几个、好事农父。对青山、枕上诗成，一阵沙头风雨。酒旗只隔横塘，自过小桥沽去。尽疏狂、不怕人嫌，是我生平喜处。
元	白朴	《木兰花慢 覃怀北赏梅，同参政西庵杨丈，和》	记罗浮仙子，俨微步、过山村。正日暮天寒、明装淡抹，来伴清樽。行云黯然飞去，怅参横月落梦无痕。翠羽嘈嘈树杪，玉钿隐隐墙根。山阳一气变冬温。真实不须论。满竹外幽香，水边疏影，直彻苏门。仿佛对花终日，拌淋漓、襟袖醉昏昏。折得一枝在手，天涯几度销魂。
元	陈秀民	《怀古和陈惟寅韵（三首）》	兔走要离坟，狸啼阖闾墓。宝剑生土花，银池浴秋露。迢迢郭西门，玉辇迷金步。
元	魏初	《鹧鸪天 室人降日以此奉寄》	去岁今辰却到家。今年相望又天涯。一春心事闲无处，两鬓秋霜细有华。山接水，水明霞。满林残照见归鸦。几时收拾田园了，儿女团夜煮。
元	刘敏中	《菩萨蛮 次前韵》	看君自是丰年玉。赠行不用阳关曲。但把此心论。几人能似君。到官消息好。来岁春风早。再折绣江梅。寄君挥一杯。
元	王哲	《御街行》	玉芝一味通贤圣。这药治、真灵性。虚空臼内稳铺排，金刚杵、成精莹。摩诃般若蜜多和，练熟后、搓为铤。大悲千手丸来正。太阳火、烹炮定。堪宜使用黄芽，八琼水、共煎清净。从兹服了得长生。便永永、成。
元	王冕	《山中杂兴 十四》	沟塍通谢墅，禹穴近龙宫。两水沿平地，诸山在下风。烟霞时出没，日月互西东。闲看桃源记，吾将此意同。
元	王冕	《寄友》	窗外疏篁脱故枝，屋头松树已添围。水流荒涧花无影，云落空山雨似飞。别去几时多有梦，归来一笑竟忘机。怀君欲寄江南信，沙漠风高雁影移。
元	袁易	《谒金门》	春睡倦。自捡花枝行遍。昨日新红今日变。细将袖染。翠扇迎风扑面。双燕飞来还转。帘外杨花帘里燕。相逢如未见。
元	元好问	《龙门杂诗》	石楼绕清伊，尘土天所限。人言无僧久，草满不复铲。滩声激悲壮，山意出高蹇。当年香山老，挂冠遂忘返。高情留诗轴。清话入禅版。谁言海山去，萧散仍在眼。溪寒不可涉，倚杖西林晚。
元	杨维桢	《舒刺客》	舒壮士，智如张子房，胆如赵子龙。神州地入黄旗东，壮士手挽回天功。探虎入虎穴，壮士沃焦心火热。怒潮一卷石头城，匕尖已带乖龙血。暗中三耳走鬼工，百日淬匕一日穷。座中火位剉杌肉，壮士灭迹孤飞鸿。柯坛劫盟地还鲁，舞阳小儿何足数。博浪沙头力士归，为韩报仇仇必虏。於乎，大将军，万夫雄，赤心报国为先锋。如何马头交剑不斫贼，却留小惠夸丁公。
元	潘纯	《题岳武穆王坟二首》	海门寒日澹无晖，偃月堂深昼漏稀。万灶貔貅江上老，两宫环珮梦中归。内园羯鼓催花发，小殿珠帘看雪飞。不道帐前胡旋舞，有人行酒著青衣。
元	侯善渊	《益寿美金花》	景风初现。宝适祥云乘九变。始信清然。游奕南陵泻素圆。冥灵才见。又早新春通一线。象外游仙。看尽瑶池五色莲。
元	侯善渊	《西江月》	杖上一瓢春酝，匣中三尺。眉间宝鉴镇妖邪。坐守更深半夜。金鼎烧成白雪，玉炉炼就黄芽。丹光潋滟泛琼华。天地氤氲相射。
元	钱惟善	《和赵季文山斋早春》	落梅风细小窗寒，石上余香点点斑。不惜壶觞千日醉，只愁庭馆一春闲。涧云生白元非雨，江树排青更有山。携取画图溪上去，鹤声应到梦魂间。
元	周权	《清平乐》	南楼剧饮，梦到清虚府。曲听霓裳难记谱。缥缈白鸾飞舞。桂花枝上秋光。翠云影里疏黄。殿冷娥不闭，人间散与清香。
元	谭处端	《如梦令 赠张李二公道友》	堪叹浮生不久。尽迷气财色酒。如悟舍尘缘，共结云朋霞友。知友。知友。保护身躯不朽。
元	杨维桢	《富春夜泊寄张伯雨》	春江大汛潮水长，布帆一日上桐庐。客星门巷赤松底，野市江郊净雪初。柱宿鸡笼山顶鹤，斗量坝头鱼。来青小阁在林表，故人张灯修夜书。
元	刘秉忠	《玉楼春》	翠微掩映农家住。水满玉溪花满树。青山随我入门来，黄鸟背人穿竹去。烟霞隔断红尘路。试问功名知此趣。一壶春酒醉春风，便是太平无事。
元	周权	《水调歌头 庆寿》	天上有仙客，家世说南州。精神炯炯秋水，胸次纳青丘。带取括苍风月，来听蓬莱环佩，笑阅几春秋。袖有如椽笔，落纸烂银钩。拥红金，披紫绮，尽风流。斗杓插子，开九荚恰生朝。正好年当富贵，再展青云步武，鬓影未萧骚。伫见纶音下，万里快封侯。
元	王哲	《山亭柳》	春景精研。花草新鲜。夏日赫绽红莲。忽然秋早至，见山亭、柳上鸣蝉。飚地朔风来到，飘白雪、遍山川。百岁光阴如指，一灵真性好搜玄。得后周全。养就神和气，结成丹、灿灿团圆。五道耀明齐聚，簇拥上。
元	邵亨贞	《浪淘沙 感旧》	江外雨初收。江水悠悠。旧时桃叶去难留。几度春风杨柳暗，不系离舟。别久减风流。梦断西楼。年年二月蹋青游。不是沙边无杜若，懒寄闲。
元	王丹桂	《满庭芳》	一点灵明，万情牵绪，岂曾时暂宁闲。轮回催逼，贩骨若丘山。由是迷心未悟，夸聪辩、驰聘伶奸。还同似，飞蛾投火，蝼蚁竞循环。今番。亲得遇，群仙降世，阐化人寰。示全真大教，直指玄关。常处常清常静，休持论、返老童颜。从兹后，除疑断妄，名姓列仙班。
元	杨维桢	《至正廿三年四月淮南王左相微行淞江步谒草玄》	微行谁识王丞相，草履过门如野人。太史遥遥瞻紫气，老夫急急裹乌巾。子陵故友终辞汉，张禄先生又入秦。休说五湖天样阔，扁舟何处不容身。
元	王冕	《有感 其一》	绝国春风少，荒村夜雨多。可怜新草木，不识旧山河。世事纷纷异，人情转转讹。老怀禁不得，怅望一长歌。
元	姬翼	《喜迁莺》	欲明真趣。便扫荡多方，亡羊岐路。脱落皮毛，惟存真实，绝尽向时行步。一朵玉莲开展，不受纤尘点污。收绛雪，饮玄霜依旧，神丹圆聚。自得无疑虑。独向翠微，手植无根树。景气横空，灵源浴月，光彩一时挥布。万斛宝珠莫比，拥护收藏坚固。神莫测，鬼难呼，功满骖鸾归去。
元	赵孟＊	《江城子 赋水仙》	冰肌绰约态天然。淡无言。带蹁跹。遮莫人间，凡卉避清妍。承露玉杯餐沆瀣，真合唤，水中仙。幽香冉冉暮江边。?空捐。恨谁传。遥夜清霜，翠袖怯春寒。罗袜凌波归去晚，风袅袅，月娟娟。
元	尹志平	《江城子 西山之通仙观，卜以重阳作醮。前数》	微作，众意忧惶。八日发牒之后，俄而开霁，雨画夜毕。十日险雪复作，万古一辞，赞叹有胜缘。因作一词，以纪其实重阳佳节醮西山。暮天寒。叶斑斓。和气满川，无个不开颜。滞魄孤魂皆受度，功德备，出幽关。河清谷静气闲闲。寸心宽。保全安。白酒黄花，高会列仙坛。共庆吾门祖师佑，众真喜，万人欢。
元	姬翼	《临江仙》	人我是非相戏弄，浑如傀儡场中。虚声乱耳不知空。强分胡与汉，涂抹走西东。识破固非真实事，何殊拂面狂风。与伊相对且雷同。安身非取此，承当主人翁。
元	王哲	《西江月》	堪叹这般曲调。感他石女吹箫。山头漫说水频浇。海底虚言火燎。遭逢圆明正照。真风广布金飚。西江月里吃芝苗。味味将来了了。
元	杨维桢	《修月匠歌》	天公弄丸七宝钿，脆如琉璃拆如线。月中斤人八万户，敕赐仙厨琼屑饭。什什伍伍入杳冥，妙手持天轻欲旋。斤斤宝斧运化钧，混沌皮开精魄见。羿家奔娥太轻脱，须臾蹋破莲花瓣。十二山河影碎中，轮郭重完冰一片。缥缈长悬玉臼飞，坚牢永结妖蟆患。封辞何用虮虱臣，功成万古蒙天眷。一归兰路不知年，兔子花开三万遍。
元	王哲	《夏云峰》	守株林。无作用、空处独卧高岑。石枕草衣偃仰，极目观临。水桃山杏，随分吃、且盗阳阴。款款脱、尘躯俗状，三叠琴心。舞胎仙论浅深。自然见、不须重恁搜寻。已通玄妙，得步琼林。玉花丛里，从此便、养透真金。莹静与、清风皓月，长做知音。
元	张翥	《解连环 留别临川诸友》	夜来风色。叹青灯素被，早寒欺客。想寂寞、人在帘栊，望鸿雁欲来，又催刀尺。秋满关河，更谁倚、夕阳横笛。记题花赋月，此地与君，几度游历。江头楚枫渐赤。对离尊饮泪，难问消息。趁一舸、千里东归，眇天末乱山，水边孤驿。晚年华，怅回首、雨南云北。算今古、此情此恨，
元	王冕	《明上人画兰图》	吴兴二赵俱已矣，雪窗因以专其美。不须百亩树芳菲，霜毫扫动光风起。大花哆唇如笑人，小花敛媚如羞春。翠影飘飘舞轻浪，正色不染湘江尘。湘江雨冷暮烟寂，欲问三闾杳无迹。忾慷不忍读离骚，目极飞云楚天碧。
元	李孝光	《满庭芳 赋醉归》	昨夜溪头，潇潇风雨，柳边解个渔舟。狂歌击楫，惊起欲眠鸥。笑杀子猷访戴，待到门、兴尽归休。得似我，裳衣颠倒，大叫索茶瓯。长怪天翁，赋人以量，偏曲如钩。有大于江海，小径盈。爱酒青莲居士，又何苦、枕藉糟邱。玉山倒，风流脍炙，底为子孙谋。
元	杨维桢	《吴咏十章用韵复正宗架阁》	黄菊初华客未归，登高自试苎罗衣。真娘墓下好红叶，伍相祠前多翠微。
元	周砥	《放歌行赠宋君（仲温。辛丑）》	今日非昨日，今年非去年。天地不同老，日月岂停旋。寸心遥遥颜色改，只似秋蓬与夏莲。柏梁赋诗不早上，长楸走马未得前。阊阖九重虎豹守，我欲上诉无因缘。荆山泣玉徒自苦，夷门抱关谁复贤。宝剑夫容拂秋月，高歌对酒声哽咽。当时轻意千古事，幽愤于今向谁雪。兰台公子天下奇，心胆岂足他人知。荆卿不答鲁句践，项羽岂顾齐安期。东吴市上花漠漠，相逢意气倾山岳。笑说秦关百二重，舒卷风云不盈握。一生不识平阳奴，况是霍家冯子都。明珠白璧等粪壤，玉环翠袖皆虫蛆。甘心廓落事屠钓，矫如游龙不可拘。宋公子，尔弹琴，我放歌，白昼苦短夜何多。黄金台，几千尺，翳日浮云奈若何。
元	姬翼	《鹧鸪天》	云散风清雨后天。新荷擎露碎珠圆。清泉汩汩流尘外，白石岩岩赖醉眠。山色里，水声边。留连风月话重玄。溪童欲问人间事，笑指漫空柳撒。
元	马钰	《遇仙槎 赠清风散人》	勤勤物外修，谨谨心中扫。渐渐绝尘缘，细细通玄奥。灵灵大药成，灿灿神光好。得得遇仙槎，稳稳归蓬岛。
元	张野	《满江红 和金直卿冬日述怀》	冻云垂野，乍乾坤惨淡，冰花飞落。卷地朔风寒彻骨，且把貂裘重着。美酒千钟，清歌一曲，未用伤飘泊。君看席上，玉人娇胜花萼。自笑老矣元龙，黄尘两鬓，镜里今非昨。不愿腰间悬斗印，不愿身骑黄鹤。非俗非仙，半醒半醉，只恐人猜却。钟期安在，为谁重理弦索。
元	丘处机	《月中仙 赏月》	日色西沉，上高台、回观天地寥廓。疏星隐现，空一轮明月，昭昭无著。皓然三界外，似百炼、青铜鉴跃。处处恩光被，家家照临，庭户启溟漠。长生万里清风，助乾坤荡摇，云雾难作。仙宫宝殿，正烂霞金碧，相辉参错。大哉销夜景，镇千古、含弘磊落。有志攀青桂，蟾宫兔边看捣药。
元	张翥	《谒金门 酒后偶忆》	春几许。红透数枝花雨。管领风光谁是主。酒边人楚楚。好与写将乐府。积与画教眉妩。醉后不知庭院午。隔帘双燕语。
元	周砥	《款歌》	秋月团团照药阑，水边帘幕晚多寒。素娥不上青鸾去，借得银筝花里弹。
元	王冕	《盘车图》	忆昔常过居庸关，关中流水声潺潺。雪花飞寒大如席，白色粲烂西南山。山家野店隐烟雾，水榭云楼有幽趣。汉家封侯已消磨，秦时长城作行路。天险不设南北通，风俗一混归鸿蒙。今人不解古时事，使我感慨心忡忡。滦水城头无苜蓿，马驴尽食江南粟。八月九月朔风高，更有饥鹰啄人肉。太平时节无烽尘，金舆玉辇从时巡。关南关北草色新，四海贡赋来相亲。大车连属小车侣，雪地冰天无险阻。玉帛谷粟取不穷，诛求那信人民苦。书生潦倒家无储，凄凉忽见盘车图。侧身怅望长嗟吁，天子亦念东南隅。
元	马钰	《满庭芳》	人居浮世，身是浮生。贪婪浮利浮名。有若浮云聚散，无准无凭。浮华不坚不固，似浮沤、石火风灯。浮虚事，奈人人不悟，却以为荣。儿女金灯。浮虚事，奈人人不悟，却以为荣。儿女金枷玉，厅堂是，囚房火院迷坑。妻妾如刀似剑，近著伤形。无常苦中最苦，细寻思、胆颤心惊。唬得我，便回头，却做修行。
元	欧阳玄	《渔家傲》	四月都城冰碗冻。含桃初荐瑛盘贡。南寺新开罗汉洞。伊蒲供。杨花满院莺声弄。岁幸上京车驾动。近臣准备銮舆从。建德门前飞玉。争持送。葡萄马乳归银瓮。
元	王冕	《题温日观蒲萄》	日观大士道眼空，佯狂自唤温相公。浩然之气塞天地，书法悟入蒲萄宫。有时泼墨动江浦，叱喝怒骂生风雨。草圣绝倒张伯英，春蚓秋蛇何足数？龙须倒卷鬼眼枯，枯藤脱落无根株。多年明有唤不下，烂叶搭架秋模糊。流沙渡头听鼍鼓，沧海桑田事非古。大士于此不露机，示人落落离言语。只今相去数十年，看书看画心茫然。安得美酒三百船？与君大醉西湖天。
宋	释原妙	《偈颂六十七首》	忘即当年密授句，枉教一众吃辛苦。夜来枕上忽忆著，年年五月黄梅雨。
元	王哲	《圣葫芦》	这一葫芦儿有神灵。会会做惺惺。占得逍遥真自在，头边口里，长是诵仙经。把善因缘，却腹中盛。净净转清清。玉杖挑将何处去，紧随师父，云水是前程。
元	丁鹤年	《兵后还武昌（二首）》	避乱移家大海隈，楚云湘月首频回。归期实误王孙草，远信虚凭驿使梅。天地无情时屡改，江山有待我重来。白头哀怨知多少，欲赋惭无庾信才。
元	王哲	《木兰花令》	鹤儿每每常相聚。点点苍苔啄食觑。青霄空外唳天时，明月光中频警露。逍遥鲜洁理毛护。自在游行惟顾步。怡然呼取舞风来，六个随余蓬岛。
元	王冕	《次韵答樊山 其一》	余生百计拙，世事复何言？得句闲题石，忘机或灌园。每怜鱼涸辙，多见鹤乘轩。薄暮山风急，秋声处处繁。
元	赵孟頫	《题耕织图二十四首奉懿旨撰》	七月暑尚炽，长日弄机杼。头蓬不暇梳，挥手汗如雨。嘤嘤时鸟鸣，灼灼红榴吐。何心娱耳目，往来忘伛偻。织为机中素，老幼要纫补。青灯照夜梭，蟋蟀窗外语。辛勤亦何有，身体衣几缕？嫁为田家妇，终岁服劳苦。
元	汤弥昌	《虞美人 题钱德钧水村图 延佑丁巳中秋日，德》	翰林妙写溪村趣。茅屋知何处。溪翁想像住溪湾。一笑如今，家在画图间。西风门掩芦花溆。聊与渔家伍。人间不信有张翰。剪刀吴淞，空向。
元	王冕	《偶成 其二》	万里长山走蓟门，崭然天险中路分。高风吹雨作飞雪，老树积烟成冻云。武帐驻兵谈亚父，毡城无语及昭君。夜深谁渡桑乾水？呜咽笳声不忍闻。
元	姬翼	《鹊桥仙》	一团奸俏，一团性气。动处欺天昧地。伤他利己损生灵，广作业、交谁代替。冥司断制。如何回避。不许强辞抵讳。头皮换却不如今，受苦楚。
元	刘处玄	《神光灿》	处玄稽首，月陂张唐二公，别后思量。倏忽年馀，迩闻却住天长。常记讲师静位，说关西、作醮岐阳。香花引，那郝公见道，大哂重阳。便继处玄乱道，酹江月一句，寸念难忘。踏尽铁鞋难觅，恍惚灵光。自然无中妙有，道希夷、无物包藏。功成去，上大罗，天赐玎铛。
元	马钰	《折丹桂 继重阳韵》	父师痛教频频引。在俗心宁忍。须当酒色气财捐，到如今，有甚尽。冲和气脉何劳诊。一志修行准。参随鹤驾纵云游，离乡关，心意紧。
元	赵可	《浣溪沙》	火冷熏炉香渐消。更阑拨火更重烧。愁心心字两俱焦。半世清狂无限事，一窗风月可怜宵。灯残花落梦无聊。
元	尹志平	《江城子 方壹过冬》	严冬共喜小方壶。称幽居。论元初。话到三更，皆似觉清虚。万事有心求不得，凭象罔，获玄珠。一言了了性如如。乐无为。驾云车。朝拜高真，功满赴仙都。速悟人人俱有分，听予劝，莫痴愚。
元	王国器	《西江月 题洞天清晓图 珊瑚网名画题跋卷十一》	金润飞来晴雨，莲峰倒插丹霄。蕊仙楼阁隐。几树碧桃开了。醉后岂知天地，月寒莫辨琼瑶。一声鹤叫万山高。画出洞天清晓。
元	白朴	《水龙吟 么前三字用仄者，见田不伐＊呕集，》	盖仄无疑，或用平字，恐不堪协。云和署乐工宋奴伯妇王氏，以洞箫合曲，宛然有承平之意，乞词于予，故作以赠。会好事者为王氏写真，末章及采云萧史台空，洞天谁是骖鸾伴。伤心记得，开元游幸，连昌别馆。力士传呼，念奴供唱，阿郎吹。怅无情一枕，繁华梦觉，流年又、暗中换。邂逅京都儿女，欢游遍、画楼东畔。樽前一曲，余音袅袅，骊珠相贯。日落邯郸，月明燕市，尽堪肠断。倩丹青细染，风流图画，写崔徽半。
元	王哲	《菊花天》	又是春来虚不空。今朝斗撮和风。使我得飘蓬。前游云水，大路长通。虽是心慵身莫懒，但予好药名芎。服了身轻体健，积功积功。须上穹窿。
元	白朴	《水调歌头》	朝花几回谢，春草几回空。人生何苦奔竞，勘破大槐宫。不入麒麟画里，却喜鲈鱼江上，一宅了杨雄。且饮建业水，莫羡富家翁。玩青山，歌赤壁，想高风。两翁今在何许，唤起一樽同。系住天边白日，抱得山间明月，我亦遂长终。何必翳鸾凤，游戏太虚中。
元	姬翼	《雨中花慢》	林下山间，人市处处，天游在在玄虚。更不许丝毫增损，具足无余。漆桶甘沉默音，戏场自作涂糊。枯骸隐几，苍天谁问，枉用吹嘘。形名寓耳，缕真容，非铅非汞非珠。纵举似、百端拈弄，妙处难模。谁有轮扁手段，成风去垩功夫。头头物物，洪纤巨细，色色如如。
元	王冕	《张御史西山雪堂》	张君住近西山麓，窗几虚明远尘俗。悬崖绝壁堆琼瑶，叠嶂重峦隐青绿。乾坤荡荡无痕瑕，世上儿子何繁华。清高或作袁老梦，标致不取陶家茶。千高望远忘世虑，写字读书皆有趣。岁寒若与我为邻，与尔种梅千百树，坐令此处春无楼。
元	王吉昌	《风入松》	乾坤爻斡气玄黄。摄进退阴阳。造化数符周火候，动清风、递转天罡。简易浮沉变态，吐消息，琼浆。仙童觥饮奏宫商。引歌舞悠扬。半醉式微明月下，主邀赏、笑傲中堂。胁服群魔遁谠，擅祖意，转清凉。
元	陆仁	《奉怀玉山》	马鞍山色两峰尖，时送飞云落画檐。金鹊焚兰烟娜娜，银鹅舞队月纤纤。语调鹦鹉花连屋，影拂鳷?水动帘。缘想清游共于鹄，定多赋咏照牙签。
元	元好问	《感皇恩》	浓露堪秋容，凉生晓。斗帐葱葱瑞烟袅。佩霞符梦，初诞灵妃娟妙。冰姿和玉骨、天然好。菊韵莲敷，翠眉年少。消得相如共偕老。深斟寿酒，惟愿早对新号。更朝先插上、宜男草。
元	王结	《江城子 送赵致堂》	嫩黄初上远林端。饯征鞍。驻江干。满袖春风，乔木旧衣冠。怎么禁持离别恨，倾浊酒，助清欢。夫君家世几鸾。珥貂蝉。侍金銮。莞库而今，谁着屈微官。鹏翼垂天聊税驾，抟九万，看他年。
元	吴镇	《酒泉子 春波烟雨（在嘉禾东春波门外，?》	一掌春波，矗矗帆闹如市，昔年烟雨最高楼。几度暮云收。三贤古迹通歧路。堵玲珑插濠罟。荷花袅袅间菰蒲。依约小西湖。
元	赵孟頫	《题耕织图二十四首奉懿旨撰》	当昼耘水田，农夫亦良苦。赤日背欲裂，白汗洒如雨。匍匐行水中，泥淖及腰膂。新苗抽利剑，割肤何痛楚。夫耘妇当馌，奔走及亭午。无时暂休息，不得避炎暑。谁怜万民食，粒粒非易取。愿陈知稼穑，《无逸》传自古。
元	杨维桢	《海乡竹枝歌》	潮来潮退白洋沙，白洋女儿把锄耙。苦海熬干是何日？免得侬来爬雪沙。门前海坍到竹篱，阶前腥臊蟛子肥。亚仔三岁未识父，郎在海东何日归？海头风吹杨白花，海头女儿杨白歌。杨花满头作盐舞，不与斤两添铜铊。颜面似墨双脚赤，当官脱袍受黄荆。生女宁当嫁盘瓠，誓莫近嫁宋家亭。
元	杨维桢	《孔节妇》	有美丈夫子，玉质长髯须。自言五十五代强有力子之孙儒，其母曰陶大家。大家生儿六月余，丈夫子，即称孤。零丁未保麒麟雏，大家一节誓不渝。身有死，不二夫，与孤为命相噫呜，保抱不啻琉璃珠。但愿孤身寿，竖我门户扶我舆。天助孔嗣孤无虞，五岁解读书，十岁能当闾，二十作赋喧三吴。朅来大家八十逾。孤三釜，心何如？紫微相君新下车。上推先圣恩及孥，荐书上达天王都。承恩归来拜起居，堂上鹤发霜颜都。烹羊击鲜妇当厨，里中姆，欢相呼，孔家生儿天与渠。康之阜，曲阜俱。康之水，流洒洙。曰贞曰孝表一庐。杨子作歌歌不诬，他日太史春秋书。
元	丁鹤年	《暮春（二首）》	杨花榆荚搅晴空，上界春归下界同。蜂蝶纷纷竟何在，独留杜宇怨残红。
元	王处一	《满庭芳 丹阳升霞作黄?，醮罢忆师，遂作》	的祖纯阳，随时显异，密传师父仙宗。重阳悯化，遗教马扶风。斡运玄机顺应，真功就、三界圆融。垂光降，亡灵济度，都在碧霄中。诸公还悟解，顿抛俗海，体道皆同。聚玄珠丹宝，返老还童。定是超凡入圣，腾云外、光满山东。真无妄，汞成九转，直赴大罗宫。
元	许有壬	《鹧鸪天 次韵李沁州寄酒》	滴困檀槽碎玉声。青州合换沁州名。高风未论陶元亮，豪气应吞阮步兵。明老眼，慰浮生。人间势利一毫轻。羁愁如海都消尽，细和清歌带月。
元	马钰	《满庭芳 立誓状外戒》	专烧誓状，谨发盟言。遵依国法为先。但见男儿女子，父母如然。水除气财酒色，弃荣华、戒断腥膻。常清静，更谦和恭谨，无党无偏。布素婪耽度日，饥寒后，须凭展手街前。不得贪财诳语，诈做高贤。常怀慎终如始，遇危难、转要心坚。如退道，愿分身万段，永镇黄泉。
元	姬翼	《万年春》	梦到华胥，半天宫阙尘凡表。异香缥缈。曳缕云霞绕。浩浩灵空，不夜神光皎。谁人晓。与君知道。永劫春难老。
元	长筌子	《雨霖铃》	清晨凝伫。见风云济，及作时雨。阴阳协顺空中，为甘露、山泽敷布。点点如膏利益，洗灭妖氛，四海澄素。造化天地神功，扰扰浮生几人悟。乾坤美泽恩沾溥。胜娑婆、此价应难买。滋生万物荣苏，增瑞庆、兆民歌舞。五谷丰登，庶事康宁，遐迩安固。感上下和睦无为，敬礼玄元祖。
元	姬翼	《青杏儿》	一气贯寥寥。冥混里孰谓鹏蜩。千形万状随空化，乾坤运转，游尘野马，都在扶摇。曳屣挈箪瓢。异玉食、肥马金镳。薰莸枭凤虽殊器，天钧一点，灵明不昧，各自逍遥。
元	李俊明	《满江红 咏雪》	漠漠愁阴，银界晓、浩然一色。谁翦水、就中撩乱，燕山如席。天若有情天也老，高山底事头先白。甚教人、错恨五更风，花狼藉。寒欲退，刘义笔。深欲没，韦郎膝。问何如江上，孤舟蓑笠。君不见过门多恶客，等闲踏破琼瑶迹。便粗豪、下马坐人床，寻欢伯。
元	王丹桂	《醉桃源 赠赵姑》	修行径路坦然平。直须断爱情。邪思妄念不相萦。三尸势自轻。坐与卧，住兼行。常休忘静清。一朝忽尔显灵灵。辉辉晃晃明。
元	王丹桂	《醉桃源 赵恭善生朝》	前期三日是蕤宾。芝别紫宸。祥烟瑞霭结氤氲。同资诞玉真。才敏慧，性敦淳。常希道德邻。人间短景不堪陈。壶天别有春。
元	王冕	《红梅 十五》	仙子归来逸兴赊，梦中犹说旧繁华。春风转首情何已？却向江南认杏花。
元	马钰	《金鸡叫》	火院中间常火燎。忧儿女、形容衰了。傍人替你生烦恼。投献诗词，万望心明晓。不测无常非事小。悟来后、便搜玄妙。蓬莱云路通关要。炼就金丹，出自我金鸡叫。
元	王丹桂	《悟南柯 赠乐亭刘司候》	猿乌诚幽伴，泉石亦近邻。三竿红日欲侵门。睡起从容，无事暂相亲。玄谷规千圣，泥丸聚百神。些儿功用养天真。远害全生，清乐未输君。
元	杨维桢	《送康司业诗》	赫赫胄监，礼乐攸司。祭酒长之，师氏贰之。明天子作，我民极。何以播教？师氏有职。惟明天子，惟烈祖是，因烈祖始。受命肇立成均，天子戾止。作尔多士，多士济济。惟天子使，曰若康公，穆穆雍雍。多士济济，惟言来从。天子问道，其言如钟。天子广化，其德如风。维桢作颂，配于乐工。
元	元好问	《朝中措》	夹衣晨起怯新霜。归路楚山长。只道佳期相误，梦魂夜夜谁行。镜中鸾舞，芝间鹊转，未抵欢狂。都把而今烦恼，见时别与论量。
元	王吉昌	《南歌子》	灵腑诸尘净，民山一气生。三田昼夜铁牛耕。鼓润风雷，金井长琼英。火力凭加减，冰肌应候烹。圆明方寸鬼神惊。悦畅仙童，饵讫恣飞行。
元	王冕	《次韵答申屠子迪府推》	今日风光好，梅花满屋春。年年长在客，事事不如人。道路貂裘敝，庭闱鹤发新。晓来看雨露，小草亦精神。
元	张＊	《踏莎行 题破窗风雨图，和王筠庵韵 珊瑚木难》	檐宿吴云，风经楚袂。门深不似春宵闭。碧疏吹溜湿灯花，客卿无梦寻珂里。翦韭吟边，听潮浪里。江悬漏杳归心碎。相思鸠外绿蓑寒，一帘。
元	丁鹤年	《岁晏百忧集（二首。以下海滨避乱时作）》	岁晏百忧集，独坐弹鸣琴。琴声久不谐，何以怡我心。拂衣出门去，荆棘当道深。还归茅屋底，抱膝《梁父吟》
元	王＊	《沁园春 真风子》	自小颠狂，平生落魄，放浪飘蓬。把三教玄机，从根识破，包含万象，混沌家风。问释谈机，问儒说理，问道言丹守个中。无拘执，但闲来捉虎，怒后擒龙。不分南北西东。信步逍遥到处通。向太华峰头，瑶池会上，诗吟万字，酒饮千钟。足下云生，袖中雷起，剑吐寒光射九重。真风子，出乾坤之外，劈碎虚空。
元	吴师道	《题官舍壁》	官舍千峰里，迎秋气已清。池烟明鹤影，林雨断蝉声。红惜芙容落，青怜薜荔生。今朝少公事，吟啸且怡情。
元	刘庭信	《醉太平》	泥金小简，白玉连环，牵恨惹恨两三番。好光阴等闲。景阑珊绣帘风软杨花散，泪阑干绿窗雨洒梨花绽，锦斓斑香闺春老杏花残。奈薄情未还。
元	张翥	《鹊桥仙 丙子岁，予年五十，酒边戏作》	功名一饷。风波千丈。已与闲居认状。平生一步一崎岖，也趱到、盘山顶上。梅花解笑，青禽能唱。容我尊前疏放。从今甘老醉乡侯，算不是。
元	徐再思	《无题》	一望二三里，烟村四五家。楼台六七座，八九十枝花。
元	王逢	《和沈掾中秋月》	月入高天更漏迟，天香消尽桂花枝。金晶气爽飘风露，银汉波翻动鼓旗。蟋蟀满林罗袖湿，骆驼千帐笛声悲。柴门此夜光如练，喜与休文一咏诗。
元	元好问	《感皇恩 末後乡人王怀玉乐府语也》	梦寐见并州，今朝身到。未怕清汾照枯槁。百年狂兴，尽与家山倾倒。黑头谁办得、归来早。梁苑绿波，长安春草。惆怅行人暗中老。故人相送，记得临行曾道。故园行乐地、依然好。
明	楚石梵琦	《燕京绝句（八首）》	昔者昭王未筑台，应无乐毅剧辛来。英名万古垂霄壤，不惜千金养俊才。
元	王哲	《渔父咏 咏假俏汉》	奸黠人人常不逊。外装内喜能谈论。艳色衣裳香远喷。频整顿。重重结里粗如囤。眼去眉来常骋俊。前攀后拽夸身分。我便去前亲去问。休风韵。遮藏臭腐并堆粪。
元	姬翼	《万年春》	云海蓬莱，瑶林琼树真仙种。彩鸾金凤。来往相迎送。说与人间，不信成无用。尘情重。牛毛冗冗。争作槐根梦。
元	许有壬	《木兰花慢 至大戊申八月二十五日，同疏仙万》	云左丞未老休致，指清露堂扁，命予二人分赋长短句，予得清字，皆即席成章，喜甚，榜之堂上。疏仙其甥也，后更号酸齐云渺西风天地，拂吟袖，出重城。正秋满名园，松枯石润，竹瘦霜清。扁舟采菱歌断，但一泓寒碧画桥平。放眼奇观台上，太行飞入檐楹。主人声利一毫轻。爱客见高情。便芡剥骊珠，莲分冰茧，酒注金瓶。风流故家文献，况登高能赋有诸甥。清露堂前好月，多应喜我留名。
元	刘秉忠	《踏莎行》	白日无停，青山有暮。功名两字将人误。褊怀先著酒浇开，放心又被书收住。一味闲情，十分幽趣。梦哦芳草池塘句。东风吹彻满城花，无人。
元	王处一	《行香子 赠莱州刘小童》	无相容光。莫放飘?散玄珠、宝颗真祥。随情流转，定落空亡。更道难成，功难就，业难当。处志精诚，把握阴阳。遍灵宫、宝殿行香。金童作对，玉女成行。得五门开，双关透，出昆冈。
元	李俊明	《满江红 孟州长冯巨川诞日》	解愠风来，天气爽、绿阴庭院。多少话、暂都分付，画梁双燕。明月欲随人意满，十分未惬?娥愿。但一年、一度寿觞时，身长健。玲珑曲，低低按。玻璃盏，深深劝。任春红、吹上桃花人面。簪履尽居弹铗下，烟岚休恨平嵩远。待试看、南极老人星，今朝见。
元	元好问	《水龙吟 从商帅国器猎於南阳，同仲泽鼎玉赋》	少年射虎名豪，等闲赤羽千夫膳。金铃锦领，平原千骑，星流电转。路断飞潜，雾随腾沸，长围高卷。看川空谷静，旌旗动色，得意似，平生战。城月迢迢鼓角，夜如何、军中高宴。江淮草木，中原孤兔，先声自远。盖世韩彭，可能只办，寻常鹰犬。问元戎早晚，鸣鞭径去，解天山箭。
元	尹志平	《江城子 榆次县真常观作》	真常应物要方圆。且随缘。行功全。眼正心明，认得化工权。日用无私当直养，浩气满，现胎仙。一时庆会兴无边。透重玄。永绵绵。照彻人间，幻境岂能坚。便约故园堪久计，观八水，玩三川。
元	王哲	《夜行船》	王哲害风都不管。乐清闲、恣情慵懒。纸袄麻衣，教人说短。我咱自知凉暖。一炷名香经十卷。三千日、行成功满。稳驾祥云，独通霄汉。尽。
元	丁鹤年	《悼湖心寺壁东文上人》	祗林一叶陨秋霜，回首沧洲泪两行。几上残经尘已暗，箧中遗稿墨犹香。云迷圆泽三生石，月冷维摩十笏房。想像清容何处记，寒梅的的竹苍苍。
元	马钰	《捣练子 赠三水贾仙》	炎炎火，滚滚汤。中间一点忒清凉。更玲珑，分处香。生祥瑞，吐祥光。瑞祥光彩结红霜。产胎仙，现玉皇。
元	侯善渊	《踏莎行》	混沌之中，杳冥踪迹。鸿溟初开辟。洞虚一点太阳星，神风气象恢洪奕。绰约冰肌，玉岩横碧。骇天惊地鹤一只。不惟出入太虚间，京山。
元	王逢	《书无题后凡三首偶感燕太子丹事》	几年薪胆泣孤婴，一夕南风马角生。似见流星离斗分，谬传灵武直咸京。九苞雏凤冲霄翼，三匝慈乌落月情。纵少当时赵云将，卧龙终始汉臣名。洪武七年，遣元幼主之子买里的八刺北归。此诗记其事，故有旧归质子及南风马角之句。太祖封买里的八刺为崇礼侯，故曰瀛封曾畀宋孤儿也。
元	杨真人	《辊金丸 呜鹤余音卷六》	五更里，天欲晓。功圆满行都了。便脱壳，来往有无间，显出真容貌。古今快乐仙家，延长生，永无老。降紫诏传报玉皇宣，驾祥云，归蓬岛。
元	张昱	《谢僧惠蒲履》	大夫此日可徒行，蒲履深烦远寄情。除是高僧求易得，自非巧手织难成。春来见客身差健，老去看花步觉轻。他日袈裟如过我，定须着此出门迎。
元	王冕	《琴鹤二诗送贾治安同知 其二》	宰宰华表鹤，古质清且闲。旷哉万里怀，皓月同蹁跹。饥琢芝田春，渴饮瑶池泉。一鸣九皋远，梦浇琼华寒。下视寰中人，谁识横江仙？岂无王子乔？相期青云端。
元	姬翼	《春从天上来》	肥马轻衫。富贵里功名，心醉如酣。枕中春梦，谁信鹏程，摩天巨翼图南。被目前虚幻，空撄扰、枷锁擎担。更何堪。向蝇头蜗角，苦苦贪婪。他日眼开方省，便声利场中，税驾停骖。着鞭方外，打破疑团，冷笑暮四朝三。现本来一点，凝然在、秋月寒潭。个中参。听金童谣唱，玉女玄。
元	杨维桢	《览古四十二首  其三十五》	开元刘神童，名字瑞一时。文学不济世，鞭算竞刀锥。招权啖士口，使不得有訾。任数不任道，兴利固如斯。
元	马钰	《渔家傲 自觉》	梦见娇妻称是母。又逢爱妾还称女。因为前生心不悟。心不悟。改头换面为夫妇。从此山侗常恐惧。那堪更得风仙度。决要净清清净做。清净做。紫芝彼岸通玄路。
元	冯尊师	《苏武慢》	返照回光，终焉活计，何处可为依托。凋零郑圃，竹坞松溪，林下胜游行乐。霞友云朋，水色山光，幽隐烟萝岩壑。更堂堂、气概摩天，一点浩然廖廓。堪爱处、蝶戏花梢，苔生石径，风细日高帘幕。清虚器量，咀嚼乾坤，高迈市朝欢约。疏葛宽裁，瘦玉横拖，笑傲东篱吟酌。把真情欲写，柰何尘世，故人萧索。
元	韩奕	《独卧》	高堂四壁空，白首卧衰翁。往事浮云散，余生落日同。早蝉鸣柳树，晚蝶绕幽丛。惟有青山色，多情在望中。
元	杨维桢	《蹋蹴篇》	江南女儿花娟娟，五花绣出葵花圆，蹋花上下双文鸳。双文鸳，玉连琐；髻斜斜，马初堕。
元	王冕	《遇昭瑞宫次韵 其一》	红花翠竹满江皋，依约仙山驾巨鳌。月下每听来鹤佩，云中时复见龙袍。西江日薄潮声小，北极天开王气高。咫尺山河移版籍，书生徒尔说英豪。
宋	张士逊	《句》	白浪分吴国，青山隔楚天。
元	王冕	《蚕作茧》	老蚕欲作茧，吐丝净娟娟。周密已变化，去取随人便。有为机中练，有为琴上弦。弦以和音律，练以事寒喧。其功不为小，其用己为偏？作诗寄蚕姑，辛苦匪徒然。
元	马熙	《太常引》	园中风物水中亭。消得两娉娉。浊酒卷荷倾。早洗尽、筝声笛声。四堤晴柳，一天花气，付与晚山青。飞絮挟云轻。任膝上、瑶琴自横。
元	马钰	《满庭芳 觉前非》	不待人询，须当自问，如何用意图财。若非奸狡，无有自然来。心起悭贪嫉妒，宁思想、横祸非灾。欺天地，暗怀狠毒，怎不落深崖。阴司悬业镜，难谩难唬，难闲难推。却不如闻早，省悟心灰。物外追陪霞友，论长生、脱免轮回。修功行，不忘初志，定是赴蓬莱。
宋	王安礼	《万年欢》	雅出群芳。占春前信息，腊後风光。野岸邮亭，繁似万点轻霜。清浅溪流倒影，更黯淡、月色笼香。浑疑是、姑射冰姿，寿阳粉面初妆。多情对景易感，况淮天庾岭，迢递相望。愁听龙吟凄绝，画角悲凉。念昔因谁醉赏，向此际、空恼危肠。终须待结实，恁时佳味堪尝。
元	顾瑛	《金粟影》	飞轩下瞰芙蓉渚，槛外幽花月中吐。天风寂寂吹古香，清露泠泠湿秋圃。
元	周权	《满江红 叶梅友八十》	试问梅花，自逋仙后知音少。还又向、石林深处，结清边友。心事岁寒元不改，一生清白堪同守。历冰霜、老硬越孤高，精神好。心太极，天机早。闲共索，巡檐笑。只消他香影，都吟不了。五蕊三花才衍数，从头只数花为寿。管年年、南极照南枝，杯中酒。
元	刘处玄	《满庭芳》	三载施为，十全八九，有些未及功圆。不曾行疏，所惠自然钱。也不修斋动众，一麻麦、任润灵田。非外觅，无中造化，有口妙难言。道传。明易象，倒颠光运，天地之先。觉无形应物，非?中边。清静金婴玉姹，虚无里、汞结灵铅。六铢挂，大罗归去，重受玉皇宣。
明	王九思	《睹官军赴颍上歌》	银鞍绣甲剑在腰，马鸣十里风萧萧。羽旗犹转杏花坞，铁骑先过杨柳桥。将军妙手逞轻捷，一箭飞落双皂雕。道傍观者众如堵，奔走流汗喜欲舞。老父叹息忽不乐，暮年今见持戈斧。七日贼围颍上县，一县万人命如线。闻说提兵李佥事，日夜登城奋孤战。城中妇子愁唧唧，恨不人人生羽翼。晨炊走汲井水竭，夜号声绕春云黑。步兵间道单身出，简书马上飞来急。岂谓辕门坐风雨，不念愁城卧荆棘。丛侍郎，马都督，请君早发元戎纛。净扫烟尘四千里，我亦西归杜陵曲。
元	谭处端	《武陵春 赠李道人拆字》	日劝君君不省，下越贪忙。识常常内转伤。肯恁思量。养灵根牢固取，目好回光。兀腾腾万事忘。内仙香。
元	张之翰	《沁园春 不肖掾内台，时西溪王公为侍御史，》	为前台掾。其后柳溪耶律公提刑河北，颐轩李兄都司台幕，皆平昔所敬慕者。至冬十月，迫以北归，由维扬至金陵，别行台幕诸公。适西溪柳溪拜中丞，遵晦擢侍御，颐轩恕齐授治书。越二十有五日，会饮颐轩寓第。时风雨间作，以助清兴。西溪草书风雨会饮之句,柳溪复出燕脂井阑之制，遵晦恕齐道古今之事，颐轩歌乐府之章，某虽不才亦尝浮钟举白，鼓噪其旁，一谈一笑，不觉竟醉。尝谓人生同僚为难，同僚相知为难，相知久敬为尤难。今欢会若此，可谓一台盛事，因作沁园春歌之四海交亲，别离尽多，会合最难。见西溪老子，情怀乐易，柳溪公子，风度高闲。铁石心肠，风霜面目，更著中朝霍与韩。知音者，有颐轩待御，收拾清欢。不才自顾何颜。也置在诸公?酢间。似蒹葭倚依，琼林玉树，萧蒿隐映，春蕙秋兰。南北乌台，当时年少，双鬓而今半欲斑。明朝去，向德星多处，遥望钟山。
元	白朴	《西江月 李元让赴广东帅幕》	皎皎风前玉树，煌煌腰下金符。陈琳檄草右军书。香满红莲幕府。政自雄心抚剑，不妨雅唱投壶。长缨系越在须臾。看扫蛮烟瘴雨。
金	元好问	《杨柳》	杨柳青青沟水流，莺儿调舌弄娇柔。桃花记得题诗客，斜倚春风笑不休。
元	王逢	《塞上曲（五首）》	月照小长安，风生大将坛。虎皮开玉帐，牛耳割铜盘。霸气寒逾肃，军声夜不欢。皇天眷西顾，慎取一泥丸。
元	刘处玄	《踏云行》	去岁周亭，今年重到。光阴似箭催人老。世空识破好休心，修行下手志宜早。不肯忘情，将来悔懊。松峰乐道随缘饱。无中炼就汞和铅，携云。
元	长筌子	《二郎神》	诉衷情，为大地众生泪洒。晓夜忧煎贪活路，尽都被、妻男相挂。使万种机关图富贵，全不怕、犁耨高架。劝愚迷早悟，后世因缘，直言直写。幽雅。买玄妙不用钱价。只用他心灯常不昧，要万法灵通总压。待行满丹成归去日，把四假凡躯脱下。向桃源仙会，玉殿金楼，长春不夜。
元	王冕	《赠写照陈肖堂》	君不见鉴貌但鉴影，写貌难写心。霍光邓禹在台阁，严陵魏野居山林。功名道德照千古，不特肖貌传至今。固知写貌易心难，状之妍丑笔可得。至理不在颜色间，陈君笔力异众史。相貌既同心亦似，昨日忘机入城市。草衣著我丹青里，气爽神清谁比拟？雪霁梅花映秋水，黄童白叟指点看。此老不是儒生酸，陈君陈君容我闲。莫教添上貂婵冠。
元	姚燧	《感皇恩 捧读雪楼宪使岁寒亭记，  节之?》	寻丈岁寒亭，何多环侍。烟节雪?万青士。旄头铁甲，更两苍官为帅。落成天雨雪、皆奇事。不独玄冬，偏生幽思。六月清风失炎炽。三年转烛，君去岂无人至。惟应无坐啸、文章使。
元	元好问	《颍亭留别》	故人重分携，临流驻归驾。乾坤展清眺，万景若相借。北风三日雪，太素秉元化。九山郁峥嵘，了不受陵跨。寒波淡淡起，白鸟悠悠下。怀归人自急，物态本闲暇。壶觞负吟啸，尘士足悲咤。回首亭中人，平林淡如画。
元	顾瑛	《和》	日日深宫醉不酲，美人娇步踏花行。钃镂赐与忠臣后，叶落君王梦亦惊。
元	元好问	《水龙吟 东园醉后》	两年金凤城边，等闲又见东风菜。侯门惯客，东园高宴，青云飞盖。水上幽亭，恍然真似，阑舟同载。望红楼翠壁，青田白鹭，谁信是，山阴塞。郁郁林梢紫动，便安排春来天外。醉魂摇荡，尊前何恨，狂香浩态。高枕吾庐，倒衣命驾，心期长在。为使君料理，潘郎老鬓，尽花枝戴。
元	鲜于枢	《念奴娇 八咏楼 词品卷五》	长溪西注，似延平双剑，千年初合。溪上千峰明紫翠，放出群龙头角。潇洒云林，微茫烟草，极目春洲阔。城高楼迥，恍然身在寥廓。我来阴雨兼旬，滩声怒起，日日东风恶。须待青天明月夜，一试岩维佳作。风景不殊，溪山信美，处处堪行乐。休文何事，年年多病如削。
元	王旭	《大江东去 寿高伯川》	月临南吕，正庭阶、开到尧三叶。风露清明钟气质，诞作人间豪杰。器宇宏深，襟灵阔远，物我俱融彻。滔滔欲海，回头一棹超越。试看南墅开尊，西池垂钓，此个情怀别。记得婆娑亭上酒，还到寿君时节。我梦登天，群仙相对，曾写长生牒。见君姓字，分明非是虚说。
元	尹志平	《巫山一段云 清水作》	应运开正教，随时见宝坛。众真降迹在人间。却要列仙班。化度群生无数。个个尽教开悟。一朝功满到蓬莱。劫运免三灾。
元	刘敏中	《菩萨蛮 春雪后，访友东山》	行行正向西山缺。遥遥望见东山雪。风色夜来间。杏花寒不寒。故人家远近。只向林东问。一径傍山开。鹊声迎我来。
元	马钰	《战掉丑奴儿》	千门万户人听劝，好结良因。恤念饥人。共设三冬粥济贫。福弥臻。一抄半撮慈悲米，功行非轻。远胜看经。恻隐之心达玉京。注仙名。
元	王逢	《赵氏双珠辞》	游鲤山石高孱颜，游鲤溪水清洄湾。中有峨峨青结鬟，望如春云不可攀。壬辰仲冬寇蜂起，乳臭将军先披靡，民人颠连社稷圮。我固当为贞白鬼，后来小妹复被驱，亦葬鱼腹全其躯。山高水清几千载，虹月夜贯双骊珠。夜深鲛宫屏机杼，风吹草寒髑髅语。何由生长江沱间，及见王睢鼓衣羽。愿回尧天行化日，女子有家男有室，地下甘心灯似漆。
元	马钰	《临江仙 和赵殿试 拆木字起》	访庚辛成造化，常清净童颜。哉表里得然。生真水，去复牵还。子投贤贤不面，庵辱教来干。分修炼在三关。人真宿契，悟放心闲。
元	谢应芳	《如梦令》	一带鹤溪环绕。溪上石田多少。春雨驾龙耕，种得玉芝瑶草。堪笑。堪笑。海水几番乾了。
元	马钰	《满庭芳 赞重阳真人显异》	悯化真人，重阳师父，头头物物皆通。归期预指，语话似心风。果应南京行上，升霞后、教训臧公。岐阳镇，顶冠下界，为我再传功。华亭城西现，救予疾苦，气布身中。在文登云上，显出慈容。县宰尼庞虎见，经顷刻、复返天宫。真实事，古今希罕，自是足人崇。
元	尹志平	《江城子 庚寅年，通仙观醮罢复徊，不遂本愿》	玉河别后出西山。晓霜寒。过重关。书疏相邀，须索赴清坛。度死超生虽好事，年已暮，鬓成斑。修真未就积功难。炼心宽。悟真闲。造化功夫，都在片时间。斡转玄机全至德，无可欲，列仙班。
元	王恽	《水龙吟 丙戌八月十二日宴李氏宅，郡侯扎忽》	日赋此曲以谢相逢一醉金荷，气豪长恨叹娱少。貂蝉贵待，内家声伎，琵琶最好。铁拨丝，划然中有，繁音急调。笑黄云出塞，青衫拭泪，恩怨事，君休道。且听新声硬抹，更银筝、与相缭绕。空堂雪辊，玉盘珠迸，清雄缥缈。汉殿承恩，侯藩作牧，此心未老。付曲中细写，他年事业，拜红云岛。
元	张野	《满江红 秋日》	风雨潇潇，便酿出、新凉庭院。人乍起、一簪楸叶，不堪裁翦。翠幄渐凋槐影瘦，红衣半老蕖香浅。到秋来、何止沉休文，难消遣。鸿雁杳，音尘断。空极目，烟波满。想故人此际，画阑凭遍。别久几将情做梦，归迟一向恩成怨。对西风、无语黯消魂，行云远。
元	刘敏中	《水调歌头 戊辰年，寿乌总管》	朱门蔼麟凤，画戟映貂蝉。重侯累将家世，更觉使君贤。皎皎秋霜怀抱，隐隐春风眉宇，形出性中天。袖手吏民喜，曾未试薄鞭。沸鸣弦，歌五绔，已三年。年来历城城郭，天也怪春偏。会见九重丹诏，收取一方霖雨，勋业迫凌烟。富贵与难老，真作地行仙。
元	元好问	《临江仙 唐子西酒名齐物论，又曰养生主》	谁唤提壶沽美酒，浮生多负欢游。窗明窗暗百年休。凉风催雁过，春水带花流。仰视浮云空自诳，往还岁月悠悠。三山那有凤麟洲。一杯齐物论，千古醉乡侯。
元	丁鹤年	《题画葡萄（故人毛楚哲作）》	西域葡萄事已非，故人挥洒出天机。碧云凉冷骊龙睡，拾得遗珠月下归。
元	虞集	《张令鹿门图》	张侯襄阳人，深知襄阳乐。十年宦学怀襄阳，故托豪缣写山郭。老我不乐思蜀都，人言嵩阳好隐居。三十六峰常对面，水竹田庐还可图。欲往不能心懆懆，忽见新图被山恼。沙禽浦树俱可人，金涧石床为谁好？向来耆旧皆英雄，驾言从之道焉从？弄珠月冷识游女，沉剑潭深知卧龙。八月霜晴水清浅，闻道扁舟足回转。何时古寺傍檀溪？几处残碑在江岘？呼鹰台高秋草多，养鱼池中莲芡波。蜀嵩未必不如此，我今不游奈老何！张侯张侯早结屋，莫待史詹为君卜。要看陇上课儿耕，好在鱼梁白沙曲。
元	杨维桢	《览古四十二首 其十》	任安与田仁，周仕将军门。厮养恶啮马，实坐贫失身。发忿骑奴席，拔刀徒自分。不会赵少府，何时别奴群。乃知圣贤仕，端不与贱贫。
元	马钰	《满庭芳 寄马行街董公书》	同侗稽首，董公道伟。自远清论三岁。渴德之怀，笔舌岂能尽意。伏想迩来法候，愈冲和、燕居无滞。予今则，处环墙养拙，毋劳齿记。幸遇便风经过，把狂吟尺牍，通为一寄。岁月堂堂归去，有如流水。性命速宜了干，启虔诚、幸恕僭易。山侗拜，董公道伟，及诸道契。
元	王恽	《玉漏迟 留别淇上诸君》	浙江江路杳。苍茫自叹，南飞鸟鸟。故国回头，梦里青山吟绕。手把一麾南去，道不比、八州常调。君莫笑。南楼苦要，胡床舒啸。休扰。归去扁舟，若比似陶朱，尚犹年少。飞泳虽殊，友义固应明了。拟览九江秀色，谁凄断、关河残照。霜月晓。去去眼中人少。
元	张可久	《人月圆 春日湖上 北曲聊乐府前集今》	东风西子湖边路，白发强寻春。尽教年少，金鞭俊影，罗帕香尘。蹇驴破帽，荒池废苑，流水闲云。恼余归思，花前燕子，墙里佳人。
元	关汉卿	《【双调】大德歌 五》	雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。
元	杨维桢	《焦仲卿妻》	生为仲卿妇，死与仲卿齐。庐江同树鸟，不过别枝啼。
元	马钰	《满庭芳 梦中见珍宝不知其数，至於衣襟盈满》	公父子入予环堵。谈话之次，忽闻钟响，人皆惨然。於是赵公跪告诗词，方受纸笔，撒然觉来，遂作神光灿半首，叙梦中之事，录呈堂下道友。翌日，却有云中子苏先生引梦中所见者赵公至，言斯人新悟道，专投全真堂昨宵梦见，遍地黄金。珍珠玛瑙盈襟。满目珊瑚琥珀，玉树琼林。蓦闻不时钟响，谑人人、各有灰心。天水子，便前来稽首，索我清吟。接得花笺象管，方吟咏，梦回谁是知音。幸有清风皓月，悦我心琴。些儿的端妙处，看何人、有分搜寻。如同志，定将来，云步高岑。
元	王冕	《次韵 其二》	野人住处无车马，门外蓬蒿抵树高。石脚云生三伏雨，屋头松撼五更涛。田园入画真堪笑，薪水供厨只自劳。匣底豪曹苔欲满，夜来忽作老龙号。
元	王冕	《素梅 三四》	夷石心肠冰雪颜，逢时亦有好花看。玉堂可有青毡旧？不畏风霜入骨寒。
元	王冕	《村居 其三》	人言村落僻，我处颇清幽。竹色侵衣冷，江声绕屋流。欢呼同社酒，出入趁鱼舟。不用闻时事，桑阴且饮牛。
元	王哲	《上平西》	向终南，成遭遇，做风狂。便游历、海上嘉祥。闲闲得得，任从词曲作诗章。自然神，共交结、认正心香。真清静，唯清湛，还清彻，处清凉。赤青黑白又兼黄。五般彩色，近来围罩宝珠光。这回应许碧霄上，明。
元	侯善渊	《长思仙》	灭凡情。启真诚。退隐要泉云水行。岚光满目横。焕然澄。洞然清。形释心凝道自明。升玄耀玉京。
元	王哲	《花心动》	紧心狷，悟光阴、尘凡百年速。下手顿修，元本真灵，此日要除骸屋。居家坑堑先须跳，将身已、便令孤宿。静无触。气财色酒，一齐逐。俗景般般绝欲。要舍尽爷娘，共妻骨肉。自在逍遥，落魄清闲，认取里头金玉。琼英瑶蕊花心动，放香味、满空馥郁。异光簇。祥辉结成九曲。
元	王旭	《大江东去 离豫章舟泊吴城山下作》	南游三载，只江山、不负中原诗客。万里行装无别物，满意风云泉石。牛斗星边，灵槎缥缈，鬓影银河湿。哀歌谁和，剑光摇动空碧。回首帝子长洲，洪崖仙去，风雨鱼龙泣。海外三山何处是，黄鹤归飞无力。天下佳人，袖中瑶草，日暮空相忆。乾坤遗恨，月明吹入长笛。
元	李俊明	《点绛唇 锦堂寿日》	马上功名，射雕谁似将军手。一朝肘後。金印悬如斗。锦绣山川，何似人长久。闲中友。为君添寿。共劝忘怀酒。
元	王丹桂	《瑶台第一层 吴大卿寿日》	阴极阳升。当律应，黄钟正严凝。昔年此际，素云容裔，瑞气清英。玉衡潜运转，显弧南、一曜增明。降仙卿，渐风晴阆苍，月冷蓬瀛。峥嵘。天才富赡，早年名遂与功成。顺天合道，退身养浩，同辈吞声。客中开小宴，会朋俦、交错霞觥。醉还醒。表冰姿玉骨，寿占椿龄。
元	王逢	《塞上曲（五首）》	木叶满关河，辕门肃珮珂。将军提剑舞，烈士击壶歌。月黑辉铜兽，风高啸紫驼。不堪城上角，五夜《落梅》多。
元	牧常晁	《梧桐树》	这金丹，无二道。方寸不离真水火，既未相颠倒。个中运用不辞劳。海底天心呼吸到。现出长生宝。
元	王哲	《卜算子》	赶退日中鸟，捉取月中兔。便著晶光覆了身，金马住。方是重阳做。交位显真功，换质成真趣。到此还知自在游，玉马去。走入云霞路。
元	侯善渊	《长思仙》	道平夷。性依稀。水火相交坎与离。阴阳自有期。用华池。浴琅肌。莹魄儿童天外飞。灵光耀紫微。
元	马钰	《长思仙》	酒初醒。梦初惊。幻化何须恋利名。灰心远世情。月初明。性初平。倒溯清流过玉濂。黄芽渐渐荣。
元	王冕	《柯博士画竹》	湖州老文久已矣，近来墨竹夸二李。纷纷后学争夺真，画竹岂能知竹意。奎章学士丹丘生，力能与文相抗衡。长缣大楮纵挥扫，高堂六月惊秋声。人传学士手有竹，我知学士琅玕腹。去年长歌下溪谷，见我忘形笑淇澳。我为爱竹足不闲，十年走遍江南山。今日披图看新画，乃知爱竹亦如我。何当置我于其下，竹冠草衣相对坐，坐啸清风过长夏。
元	丘处机	《望蓬莱 南溪竹?溪旧隐也》	南溪竹，腾秀入青冥。直节虚心功未显，深根固蒂道先明。霜雪岂凋零。休怅恨，大器晚圆成。自有孤高栖凤质，能教倜傥化龙形。佗日看超。
元	柳贯	《同杨仲礼和袁集贤上都诗》	昔建寰中业，初开徼外山。雉城平兀兀，沙水净湾湾。朱夏宸游正，清秋武卫闲。叨陪文学乘，空愧鬓毛斑。
元	原妙	《威仪辞》	山中坐。静看落花堕。问何为，待结团果。
元	马钰	《玩丹砂 赠张山老》	休羡罗帏与绛绡。红炉跳出碧尘销。玄中玄妙有缘消。颠倒阴阳真了了，不分白昼与清宵。一轮性月上丹霄。
元	许有孚	《柳梢青》	远岫浮岚。澄江拖练，飞梦雪帆。乐事关心，菊朝烹蟹，灯夜传柑。春郊随处行庵。听驺从、携花几篮。洲渚凝妆，园林穷胜，好个江南。
元	王哲	《苏幕遮 滕奇放龟》	此神龟，深谢放。厚德深恩，杳杳冥冥广。毛宝当时还岸赏。答报於公，别有明明相。戏金莲，通揖让。千载遐龄，就寿增嘉况。返顾精神添莹朗。一气烦公，送到云霞上。
元	尹志平	《踏云行 赞师父仙体不朽》	玉骨元清，金丹已就。长春不老何年朽。圆成一性遍河沙，遗骸全体仍依旧。万代稀逢，一时罕有。天涯门弟来奔凑。安居处顺庆真容，焚香。
宋	释原妙	《偈颂六十七首》	今朝八月一，行脚禅和出。不识自家珍，却向途中觅。直饶走遍一百一十城，参见五十三善知识，功超十地三乘，位等释迦弥勒。若还来到西峰，未免一棒打折你驴脊。
元	王哲	《玉炉三涧雪》	决烈修行要猛。存亡莫拟先生。心田可否自亲耕。休赖他人侥幸。出离须凭福幸。舍家迷里难行。空宵愁起滴长更。寻甚金山银矿。
元	王恽	《水调歌头 和赵明叔韵》	西山卷残雨，天宇翠眉修。余霞渐成绮散，楼外月如舟。漾漾银河垂地，浩浩天风拂枕，吹满一帘秋。觉我清兴远，归梦到岩幽。野猿惊，山鸟笑，欲何求。十年一官黄散，了不到封侯。自有竹林佳处，满酌尊贮酒，一醉共浮休。夔契在廊庙，畎亩不须忧。
元	王吉昌	《一剪梅 断空》	夺得周天火候煎。丹炉昼夜，煮汞烹铅。海源江岸气喷烟。继日奔腾，通贯三田。不悟冥冥入定禅。神离气散，子母难圆。阴阳失媾昧玄玄。九载三年，不见壶天。
元	元好问	《光武台》	东南地上游，荆楚兵四冲。游子十月来，登高送长鸿。当年赤帝孙，提剑起蒿蓬。一顾滍水断，再顾新都空。雷霆万万古，青天看飞龙。巍然此遗台，落日荒烟重。谁见经纶初，指挥走群雄。白水日夜东，石麟几秋风。空余广武叹，无复云台功。
宋	释原妙	《偈颂六十七首》	封却拄杖头，结却布袋头。大家团栾头，赤眼火柴头。嗄，正是冤家共聚头，不妨头上更安头。
元	张翥	《金缕词 送王季境还广陵》	西子湖边路。看依然、水光山色，自宜晴雨。天上归来重载酒，惟有旧盟鸥鹭。笑鬓影、星星如许。公子华筵凉似水，更绿鬟、窈窕歌金缕。留晚醉，看眉妩。三生书记真豪举。把平生、香奁软语，锦囊佳句。君到淮南明月夜，为问崔娘安否。翻作、锦筝新谱。只恐惊鸿花外起，趁行云、直过沧江去。飞不到，断肠处。
元	乔吉	《折桂令》	黄四娘沽酒当垆，一片青旗，一曲骊珠。滴露和云，添花补柳，梳洗工夫。无半点闲愁去处，问三生醉梦何如？笑倩谁扶，又被春纤，搅住吟须。
元	王丹桂	《满庭芳》	四业三彭，七情六欲，终宵永日教唆。输他圈，难出黑风波。起尽悭贪嫉妒，生机狡、无限张罗。堪嗟处，从今至古，谁是不遭呵。王哥。亲说破，直须决裂，慎勿蹉跎。把无情慧剑，每每频磨。假使当场临阵，加刚锐、辟散群魔。归来后，民安国富，齐唱太平歌。
元	谭处端	《西江月》	顿悟轮回入道，时中锻炼绵绵。存存损损恁专专。要免将来流转。火灭莲开五叶，烟消玉结三田。欲超无上离人天。了取空虚古殿。
元	王丹桂	《小重山 述怀》	猛悟尘劳跳出笼。胸襟多少事，尽成空。逍遥物外效愚蒙。真脱洒，端的好家风，启户对松峰。红尘飞不到，白云中。道心不与利心同。开怀抱，高卧养疏慵。
元	谭处端	《踏莎行》	舍俗修行，超尘归素。安恬寂淡忘思虑。颠狂猿马锁空房，灵源一点常教住。莫觅金翁，休搜龙虎。清清闲暇逍遥做。慧风吹散岭头云，一轮。
元	倪瓒	《寄卢士行》	阖闾浦口路依微，笠泽汀边白板扉。照夜风灯人独宿，打窗江雨鹤相依。畏途岂有新知乐，老景空思故里归。拟问桃花泛春水，船头浪暖鳜鱼肥。
元	王冕	《结交行送武之文》	江南野人毛发古，骑牛读书无一侣。白眼遥看泰华云，赤脚冷濯沧浪雨。长安小儿不足数，论文忽有东平武。武君胸中气峥嵘，呼吸云梦吞沧溟。笔底春秋决王伯，坐探今古无余情。青青扬舟渡淮海，江山秀色遥相待。雄文卷尽九江碧，新诗写出庐山翠。西南五老青未了，倏忽骑云过蓬岛。脱略不作公子行，随我骑行踏芳草。人怪我颜何丑老，自觉无人可同调。梅花明月柳花云，独对青山发长啸。武君过我笑我痴，话言时复投其机。柴床卧听夜雨落，草窗坐看秋萤飞。凄凉饮尽客中味，君知我知谁复知。今年丙子旱太苦，江南万里皆焦土。老羸饿死壮者逃，硕鼠欺人暴如虎。武君平生多抱负，对此如何可轻举？武君武君善调护，慎勿轻身学巢许。秋风昨日吹大荒，草木黄落雁南翔。浩然归兴不可降，严君五马一马黄。大兄亦受七品郎，况是迁官归故乡。可知闾里生辉光，我穷衣袖露两肘。回视囊蓖无一有，送君不劝阳关酒。长歌但折江上柳，丈夫有志当自持。不须重此生别离，泪不为此生别滋。天南天北同襟期，明年平原芳草绿。试弓好射衔花鹿，有怀若问山阴竹，中天亦有南飞鹄。
元	谢应芳	《吴下咏怀（八首）》	吴女何多巧，《吴趋》变楚声。市廛方易肆，朱粉复倾城。厌酒桃花坞，弹筝细柳营。将军正年少，相顾若为情。
元	王逢	《送陈检校从藩臣分镇淮安》	阖闾城外阵云兴，草木依微杀气凝。雪霁长淮齐饮马，烟消清野疾飞鹰。羽林密号传符刻，幕府初筵列豆登。有道折冲千里外，牙旗小队看春灯。
元	丘处机	《悟南柯》	烂漫黄金蕊，轻盈白玉枝。重阳留得下元时。醮谢星官，特地献真师。牒秦三天主，声闻九地司。存亡福庆已潜资。大道洪恩。兼付出家儿。
元	丘处机	《金莲出玉花 案调名即减字木兰花  得遇行化》	重阳师父。昔日甘河曾得遇。大道心开。设教东游海上来。天涯回首。挈得吾乡三四友。魏国升遐。惊动秦川百万家。
元	王哲	《报师恩 藏头 拆起云字》	言云语莫听闻。眼味香不属君。内减除人我相，前无有死生分。圭和合凭三照，水焚烧按九雯。又武平清净出，头临月弄祥云。
元	华幼武	《寄赵易窗高士庆云冈上人》	昨宵风雨酿春寒，晓色开晴露未干。棋局定须寻李远，杖藜还肯过苏端。翻经坐榻呼龙守，点《易》虚窗倩鹤看。暂假飞凫挽飞锡，樵苏不爨罄交欢。
元	马钰	《满庭芳 鸣鹤馀音卷之三》	吾剑非凡，玉皇宣赐，非吾谁敢承当。青蛇三尺，时复起祥光。剔起乾坤骨髓，劈开太一真阳。何人铸，耶溪欧冶，金水配柔刚。不知何处用，除邪斩怪，宁静诸方。斡开万象，尽化玄霜。惟有修行不谨，轻轻指、魂魄飞扬。匣中响，雷声震动，万里鬼神藏。
元	姬翼	《洞仙歌》	百年光影，绿鬓须臾改。扰扰劳生是非海。料存亡、隐显盈虚兴废事，尽默听、玄中真宰。甚狗苟蝇营，为浮名薄利苦萦心，万般机械。闲中一着，莫妄生枝派。平地瀛洲故人在。运灵风扫荡情尘，须勘破、生死牢关悬解。便领略玄珠用无穷，得自在逍遥，去来无碍。
元	王冕	《山中杂兴 十七》	家贫便食淡，年老觉身癯。细字凭儿看，清樽待客沽。惜春嫌谢豹，顾兔忆韩卢。怅望青山曲，点头愧野夫。
元	马钰	《满庭芳 赠湖口王先生》	山侗谨劝，名利人人。只知富贵安身。岂悟吾门一著，出世根因。虎龙交驰凤阙，更无中、婴姹成亲。谁信道，并不忏凡俗，夫妇婚姻。金木三般问隔，用玄机斡运，混合成真。顿觉男儿怀孕，不神而神。性命不由天地，自心知、永占长春。神光灿，跨云归，参礼洞宾。
元	杨维桢	《春草轩辞》	春辉庭下春云暖，春草轩前草长短。中有百岁宜男花，一色青蚨缀枝满。青蚨子母生死恩，草有灵芝生孝门。春辉照人春不老，芝草阑干芝有孙。当时梦生芝草绿，瑶草琅玕栖别鹄。孤儿日长草忘忧，锦?护儿如护玉。春菲菲，草油油，千金骏马五花裘。吁嗟儿兮母好游，铜驼陌上春风愁。草萋萋，春杲杲，游子归来在远道。堂前何以报春辉，身上青袍照春草。
元	元好问	《王右丞雪霁捕鱼图》	江云滉滉阴晴半，沙雪离离点江岸。画中不信有天机，细向树林枯处看。渔浦移家愧未能，扁舟萧散亦何曾？白头岁月黄尘底，笑杀高人王右丞。
元	马钰	《踏云行 赠无为散人》	三髻山侗，拜闻张氏。看人布施终非是。临渊休羡锦鳞肥，退而结网脂瞻视。欲住蓬瀛，何劳翘俟。蓬头垢面忘尘事。焚香百拜本夫心，同修。
元	杨维桢	《吴咏十章用韵复正宗架阁》	杜牧寻春苦未迟，水晶宫里旧题诗。小鬟莫讶腰如束，善唱白家《杨柳枝。
元	长筌子	《瑞鹤仙 花开阆苑》	武陵溪上看，睹阆苑瑶台，应是花绽。风流世间罕。喷清香鲜异，紫芝相间。东君不管。更别有、长春手段。向无为树上芬芳，光彩日常呈现。堪献。玄元根本，锦绣枝梢，是谁亲见。何方贵显。金莲会，任舒展。这天生雅艳，一种琼英，只许神仙作伴。若诸人，采得归来，玉京赏玩。
元	倪瓒	《为方厓画山就题》	摩诘画山时，见山不见画。松雪自缠络，飞鸟亦闲暇。我初学挥染，见物皆画似。郊行及城游，物物归画笥。为问方厓师，孰假孰为真？墨池挹涓滴，寓我无边春。
元	杨维桢	《嬉春体（五首。钱塘湖上作。一云“赋俏唐体》	今朝立春好天气，况是太平朝野时。走向南邻觅酒伴，还从西墅买花枝。陶令久辞彭泽县，山公只爱习家池。宜春帖子题赠尔，日日春游日日宜。
元	邵亨贞	《昭君怨 拟古》	江外谁家双浆。激破浪花微响。金翠小鸳鸯。对悠扬。望断涔阳极浦。不是凌波归处。行过画桥阴。又沉吟。
元	丘处机	《无漏子 秋霁》	夕阳红，秋水澹。雨过碧天如鉴。篱菊绽，塞鸿归，长郊叶乱飞。上西山，斟北海。酩酊神游仙界。霜夜冷，月华清。醺醺醉未醒。
元	王吉昌	《万年春》	浩气流行，绵绵拥簇真禅定。颐神兴。杳冥难醒。凝结玄黄孕。造化圆空，剔透灵台莹。能常应。木童形胜。稳步云霞径。
元	马钰	《柳梢青 藏头》	轮不催生灭。焰里莲开五叶。得金花，成芝草，分无阙。生马钰愚人，然悟家缘痛切。劈恩山，明千古，谈心月。
元	马钰	《报师恩 继重阳韵》	今朝跪领本师诗。秘密玄机喜得知。勘破万缘忘假相，涤除六欲起真慈。男婚女嫁休心日，意灭情忘舍俗时。恭从吾师云水去，将来决定到天。
元	顾瑛	《分题送周仕宣南台典吏 分得芙容堂》	芙容并开开满堂，堂中美人倾玉觞。画船鼓吹弄白日，回风惊起双鸳鸯。
元	凌云翰	《重过柳洲寺》	买花载酒忆当年，风景依稀最可怜。彭泽有人归栗里，海波何处变桑田。联拳鹭立枯荷雨，寂寞鸦栖古树烟。几度涌金门外望，居民犹说总宜船。
元	元好问	《踏莎行》	月挂琼钩，日添乡线。绮花翻良重重卷。风口环佩晓珊珊，画堂羯鼓催开宴。翠缕香凝，玉膏酒滟。仙翁莫诉玻璃满。凤衔丹诏下云霓，千秋。
元	王哲	《定风波》	万万人中这个人。忽然自悟说良因。恰似白莲花一朵，尖新。泥沙脱了出迷律。邀住清风开嫩脸，朗窥明月作毗邻。住向空中胜馥郁，灵真。
元	王庭筠	《菩萨蛮》	客愁枫叶秋江隔。隔江秋叶枫愁客。行远望高城，城高望远行。故人新恨苦。苦恨新人故。斜日晚啼鸦。鸦啼晚日斜。
元	杨维桢	《鹤跹跹》	鹤跹跹，乘君轩。肉翅重，不复戾九天。不如地上鸡，乃得窃药随飞仙。
元	杨果	《太常引》	一杯聊为送征鞍。落叶满长安。谁料一儒冠，直推上，淮阴将坛。西风旌旄，斜阳草树，雁影入高寒。且放酒肠宽，道蜀道，而今更难。?
元	马钰	《清心月》	起念破清斋。贪爱必为灾。灵明何事别三台。窃蟠桃、非止两三次，因谪降，出蓬莱。岂比栋梁材。仙质肯尘埋。大罗天上好安排。炼金丹、九转功成日，重去也，免投胎。
元	周砥	《过西涧》	放鸐白石上，曳履青林间。近竹门自掩，采樵人未还。草生西涧雨，云敛南湖山。游咏以终日，相依道者闲。
元	王哲	《渔家傲 兄去后赠侄元弼元佐》	元弼前来并兄佐。尊亲还知麽。昨日笑兄心转破。休摧挫。后番决定安排我。这个传来唯这个。顺生死如何躲。弃墓坟离枷锁。除灾祸。无生路上成困果。
元	谭处端	《菩萨蛮》	慧刀挥处人头落。虹霓万道冲云脚。灭尽我人心。何劳向外寻。白莲生火里。法忍无生死。忍辱两皆空。龟毛兔角同。
元	马钰	《＊心香 上街化导》	师父重阳，真个真师。教马钰、专做贫儿。生涯清净，活路无为。应抚心琴，调龙虎，饮刀圭。誓不山东，缘在关西。且和光、混俗随时。篱闲把，惟望人知。愿不蚤归，休空过，疾修持。
元	王逢	《合肥束遂庵学正画君山酹月图长歌奉谢》	忆携蓉城霞，醉赏君山雪。兴酣俯厓面，三酹大江月。灵奇秘怪不可说，回首十年尘土热。束卿想像作此图，如见当时眼为豁。是山杰立气皓鲜，四八宾从咸华颠。银涛丝萦料角海，玉台镜露峨眉烟。槎牙乱树拔虎窟，撇捩小艇吞龙渊。樵子罢斧僧罢磬，木瓢一个沧茫前。君不见江山元与天地辟，有月无人景虚掷。昆岷东来几万里，衣冠云散三千客。三千客后世屡易，晓事仅有罗春伯。龟趺幹翳鬼照火，鳌背苍凉兽交迹。君不见采石紫绮裘，赤壁洞箫歌。乐者信旷达，龌龊将如何？岁云暮矣双鬓皤，梦恍茅屋牵。青萝。广寒白兔下相杵，贝阙鲛女趋鸣梭。卿闻大叫当就隐，指日莫问鲁阳戈。
元	邵亨贞	《唐多令 拟龙洲  钱塘晓渡》	晨色动征衣。疏钟隔翠微。小蓬莱、烟树高低。潮去潮来吴越恨，江上月，故依依。人老昔游非。愁多春梦稀。旧相思、重见无期。苏小门前杨柳树，应折断、最高枝。
元	顾瑛	《发齐门》	东方晨星如月明，舟人捩舵听鸡鸣。自怜不合轻为客，莫厌秋风搅树声。
元	张野	《风流子》	离思满春江，当时事、争忍不思量。记芳径月斜，凭肩私语，兰舟风软，携手寻芳。回首处，青山遮望眼，绿柳系柔肠。云落雨零，燕愁莺恨，宝钗留股，鸾镜分光。天涯飘零客，情缘向何处，最是难忘。犹剩满襟清泪，半臂余香。心似雨花，一枝寂寞，梦随风絮，万里悠扬。谁信觉来依旧，烟水茫茫。
元	曹伯启	《水龙吟 用杨修甫学士登岳阳楼韵》	岳阳西望荆州，倚楼曾为思刘表。国亡家破，当时豪俊，鱼沉雁渺。王霸纷更，乾坤摇荡，废兴难晓。记观山纵酒，巡檐索句，宿官舫，篷窗小。不畏黑风白浪，伴一点、残灯斜照。棹歌明发，天光无际，得舒晴眺。万里驰驱，千年陈迹，数声悲啸。试闲中想像，兴来陶写，付时人笑。
元	王冕	《梅花 其五》	何处寻春信？江南路渺漫。夜深山月白，疏影隔窗看。
元	侯善渊	《使牛子》	精亏魄散游漾。把天真、变成虚妄。逐境性昏沉，苦海忙忙任流浪。前程路险如何向。劝汝等早修无上。无上遍知明，明照离数焕师旷。
元	王冕	《喜雨歌为宋太守赋》	南州六月旱土赤，炎官火伞行虚空。田畴圻裂河海涸，万物如在红炉中。桔槔不用计已梏，农民踏踏愁岁凶。蓬莱太守民父母，下顾赤子心忡忡。罄竭精神扣天府，话语直与天神通。须臾唤起龙井龙，大澍三日苏罢癃。百姓唤作太守雨，东皋西陌皆冲融。禾苗徙觉充秀实，野草亦解回颜容。吾儒能效束皙赋，喜见屋底山云浓。邻家父老走相报，门前大水如奔洪。妖氛积秽俱洗尽，此是太守造化功。太守正与造化同，百姓拍手歌年丰。歌年丰，太守德泽垂无穷。
元	丘处机	《水云游 景金本注云，一首本名黄莺儿  自咏》	且住且住。且向碧岩，忘机绝虑。自知得分溥缘轻，卒难为显露。支离幻化藏名誉。年光时序。共?溪一带豪民，结良因妙趣。
元	袁易	《菩萨蛮 和天民赋十月海棠》	朱唇初注樱桃小。逞娇搀占东风早。似妒腊前梅。百花头上开。绛云生夜暖。卯酒醒时晚。最怕泪阑干。何须带雨看。
元	周砥	《官军后还西涧草堂》	丈夫志四海，立身自有余。安能事一室，遂欲逃空虚。嘉遁盖贞吉，圣人不予愚。况当艰难际，行止岂欲迂。若为动干戈，爰及此林闾。风气混六合，理难静一隅。奔走固不恤，邻里谁安居。所恤罔悔吝，类为时所驱。出门已忧劳，入门复欢娱。一欣朋徒合，再喜景物殊。绿竹洒秋色，疏花耀前除。开轩坐林杪，更取琴与书。西山澹相对，落日号惊乌。忍闻濮阳血，草木渍模糊。杀戮本群盗，哀矜为无辜。三叹观化初，人生亦须臾。
元	尹志平	《西江月 赠儒士王子正》	本性元虚不二，奈何情欲交加。人能顿悟道生涯。世态分明是假。更要深通玄奥，须当拂去矜夸。含光默默养灵芽。便是无为造化。
元	王冕	《大醉歌》	明月珠，不可襦；连城璧，不可哺；世间所有皆虚无。百年光景驹过隙，功名富贵将焉如？君不见北邙山，石羊石虎排无楼，旧时多有帝王坟。今日累累蛰狐兔，残碑断碣为行路。又不见秦汉都，百二山河能险固。旧时宫阙亘云宵，今日原田但禾黍。古恨新愁迷草树，不如且买蒲萄醅。携壶挈榼闲往来，日日大醉春风台。何用感慨生悲哀？
元	张翥	《摸鱼儿 赋湘云》	问湘南、有云多少，不应长是为雨。平生宋玉缘情老，赢得鬓丝如许。歌又舞。更一曲琵琶，昵昵如私语。闲悲浪苦。怪旧日青衫，空流泪满，不解画眉妩。空凝伫。十二峰前路阻。相逢知在何处。今朝重见春风手，仍听旧弹金缕。君且住。怕望断、蘅日暮伤离绪。新声自谱。把江北江南，今愁往恨，尽入断肠句。
元	元好问	《鹧鸪天》	玉立芙蓉镜里看。铅红无地著边鸾。半衾幽梦香初散，满纸春心墨未乾。深院落，曲阑干。旧欢新恨苎衣宽。几时忘得分携处，黄叶疏云渭水。
元	赵孟頫	《题耕织图二十四首奉懿旨撰》	季秋霜露降，凛凛寒气生。是月当授衣，有布织未成。天寒催刀尺，机杼可无营。教女学纺纑，举足疾且轻。舍南与舍北，嘒嘒闻车声。通都富豪家，华屋贮娉婷。被服杂罗绮，五色相间明。听说贫家女，恻然当动情。
元	张雨	《东风第一枝 玉簪》	清泪如铅，绿房迎晓，宝阶低拥云叶。蜻蜓飞上搔头，依前艳香未歇。西窗暗雨，怪帘底、参差凉月。正一丛、深倚琅，石上只愁磨折。问瑶草、应怜短发。曾醉堕、无声腻滑。羞他金雀钿蝉，似高水仙罗袜。芳心断绝。谁与赠、湘皋琼。试折花、掷作银桥，看舞素鸾回雪。
宋	赵功可	《柳梢青》	客里凄凉，桐花满地，杜宇深山。幸自君来，谁教春去，剪剪轻寒。愁怀无语相看。谩写入、徽弦自弹。小院黄昏，前村风雨，莫倚阑干。
元	王冕	《题画兰卷兼梅花》	湘江云尽湘山青，秋兰花开秋露零。三闾已矣唤不起，莸萧艾春娉婷。次飚吹香散郊坰，山蜂野蝶何营营？幽人脱略境色外，竟坐不读离骚经。西湖昨夜霜月明，梅花见我殊有情。逋仙祠前尘土清，老鹤彳亍如人行。天边缥缈来凤笙，玉壶美酒颠倒倾。酒阑兴酣拔剑舞，忽觉海日东方生。
元	乔吉	《天净沙》	莺莺燕燕春春，花花柳柳真真，事事风风韵韵。娇娇嫩嫩，停停当当人人。
元	王冕	《对景》	景胜诗怀旷，愁围酒力降。地雷晴破石，山雨夜翻江。梦远蓬莱馆，香余薜荔窗。谅无封建迹，白首困南邦。
元	梁寅	《忆秦娥 为南溪廖氏题古梅》	湖山曲。山头花照湖波绿。湖波绿。盈盈仙子，镜中颜玉。百千年树繁英簇。春光却在幽人屋。幽人屋。自然富贵，海珠千斛。
元	王逢	《敬题谕淮安朱安抚诏后》	九鼎沸莫止，大厦倾莫支。太阴初阳不得烛下土，六龙望望闽之陲。六宫掩泣向北去，孤臣凭城尚南顾。也知天命有所归，忍为生灵贷生路。当时不死良为此，至今人说姜与李。君家富贵八十年，露台风馆啼猩鬼。世事茫茫难具论，遗诏幸得传诸孙。乌丝细字书题罢，黄叶乘秋正打门。
元	蒲道源	《秦楼月》	昌期遇。天齐九五符乾数。符乾数。今朝称贺，载逢初度。金茎玉屑和丹露。宝炉沉水腾香雾。腾香雾。祈君万寿，永承洪祚。
元	马钰	《遇仙槎 继重阳韵》	迷迷苦海游，缘甚尘抛摆。深谢本师钩，钓向关西界。心无喜与忧，化道崇真快。未敢上丹霄，且结金莲会。
元	王冕	《吴姬曲 其三》	吴姬歌，歌声未转欢情多。飘然一曲入云去，檐前谁敢呼琵琶？珍羞如山酒如海，余声袭人无奈何。无奈何，门外春风题柳花。
元	刘仲尹	《鹧鸪天》	骑鹤峰前第一人。不应著意怨王孙。当时艳态题诗处，好在香痕与泪痕。调雁柱，引蛾颦。绿窗弦索合筝?砌台歌舞阳春后，明月朱扉几断。
元	倪瓒	《对梓树花》	去年梓树开花时，美人明珰坐罗帷。今年梓树花如雪，美人死别已七月。梓花如雪不忍看，沉吟怀思泪阑干。鸣鸠乳燕共悲咽，柳绵风急烟漫漫。
元	元好问	《玉楼春》	惜花长被花枝恼。一夜落红纷不扫。绿云为幄绣为，不惜春衫还藉草。尊前莫恨春归早。来岁花开应更好。丁宁双燕促春还，向道惜花人未老。楚娘最瘦腰围小。会看新声歌水调。已看天上驻行云，更向花间留晚照。倾城不博嫣然笑。胜破千金犹恨少。少年恰是惜春时，第一莫教容易。
元	刘志渊	《江神子令 西山隐者相访》	有缘相遇芥投针。话真心。死三阴。阳自浆成，琼液不时斟。伴饮琅琅声贯耳，无弦曲，肖风琴。氤氲消息拍胸襟。九成金。鬼神钦。一混天光，变化体难寻。空似空中成妙有，心朗朗，虑沉沉。
元	许有壬	《忆秦娥 送牛农师二首》	春山碧。诗成马上应相忆。应相忆。卢沟桥畔，晚云如织。人生有别休多惜。但悲后会知何日。知何日。暮云心绪，断鸿消息。
元	张之翰	《沁园春 游孤山寺寄姜中丞》	若论西湖，颖川汝阴，俱难似之。正涌金门外，天开罨画，钱塘岸侧，城展玻璃。曾借扁舟，晚凉一棹，先向孤山近处嬉。回头望，是吴山楼阁，烟霭参差。淡妆浓抹相宜。道不独晴奇雨亦奇。访欧公遗像，仍存古井，逋仙旧隐，犹有荒祠。泉若通灵，梅如解语，应也怪公题咏迟。从今后，怕公余无事，准备新诗。
元	马钰	《玩丹砂》	一片无为霜雪心。自然尘事不能侵。长舒云袖舞双林。九转丹砂生紫雾，一溪白玉养黄金。山侗唯恨少知音。
宋	赵福元	《寿赵推官》	天枝分秀蔼璇杓，光涌银河半夜潮。西母诞弥先十日，寿星颁朔恰三朝。骑龙曾把黄金斧，驾凤旋登紫玉霄。两国夫人荣有子，慈宣不老瑞香飘。郁葱佳气晓笼天，北斗倾霞入酒舡。莲炬金辉油幕下，兰牙玉立宝香前。衡山寿比闽山秀，楚地人瞻福地仙。岁岁瑶池闻燕集，蟠桃从此熟三千。
元	王旭	《水调歌头 和张都运李氏柳塘赏荷韵》	我爱此塘好，碧水映红蕖。垂杨袅袅烟笼，绿发倩风梳。医却尘埃俗病，唤起沧浪幽兴，怀抱一时舒。更把直钩钓，得意不须鱼。忆当年，吟北渚，醉西湖。兰舟撑入云锦，未必画中如。世事春风一梦，回首欢游安在，烟海隔蓬壶。清赏有今日，题壁记来初。
元	姬翼	《蓦山溪》	平生懒散，不识闲烦恼。蜗舍但容身，更谁问、瑶台琼岛。比邻纵有，三两野人家，忘取舍，绝将迎，门外何曾到。烟霞痼疾，妙药难除疗。只管放心闲，未肯把、灵源胶扰。住行坐卧，此外别无能，真个事，乐逍遥，便是前程了。
元	洪希文	《品令 试茶》	旋碾龙团试。要着盏无留腻。云献瑞，乳花斗巧，松风飘沸。为致中情，多谢故人千里。泉香品异。迥休把寻常比。啜过惟有，自知不带，人间火气。心许云谁，太尉党家有妓。
元	丘处机	《黄鹤洞中仙 自述》	故里在天涯，海上无名士。因遇终南陆地仙，挈我来游此。素爱断蓬飞，野鹤孤云志。顶笠披蓑人不知，便是风狂子。
元	王冕	《有感 其三》	慷慨看双剑，凄凉独老翁。不嫌天地窄，殊觉路途穷。茅屋荒山雨，麻衣旷野风。人情只如此，何必问英雄？
元	马钰	《金莲出玉花 劝刘法司放鹦鹉》	绿毛红嘴。因为能言还自累。奉劝修何。语得分明愈著魔。不如省觉。缄口藏机怀卓荦。人总嫌伊。得出凡笼自在飞。
元	黄公望	《次所和竹所诗奉柬（四首）》	花槛香来风入座，雕笼影转月穿棂。钩轩平野连天碧，排闼遥山隔水青。
元	许有壬	《南乡子 夜寒无寐仍就韵凑来粗语，以供一粲》	鸟鹊欲填河。多持更上坡。虫鸟无知徒自苦，谁呵。恰似贪人少已皤。市也好婆娑。要染先生面色酡。有口难言今只可，狂歌。终岁陶陶。
元	马祖常	《寄舒真人》	金阙来华盖，琳坛集羽衣。石因钟乳腻，松为茯苓肥。剂墨香翻杵，修琴玉布徽。天低临象纬，日近逼光辉。竹里开长径，池边蔽小扉。红迷霞绮错，绿涨水环围。仙杏葩凝赤，蟠桃萼剪绯。龙来还独宿，鹤去更知归。割蜜蜂先避，衔书凤自飞。祠雷陈古磬，符鬼掣灵旗。丹井泉偏冽，铜盘露未晞。俗人那得识，诗客尽相依。伊我逢休浣，从兹咏浴沂。凭师消鄙吝，犹可采山薇。
元	郯韶	《次韵》	长林夕露下，一雁过秋天。月照风灯外，星沉夜水前。美人隔烟渚，清梦落江船。孤坐闻城漏，迢迢夜不眠。
元	王冕	《素梅 十三》	昨夜朔风吹倒人，梅花枝上十分春。老夫高卧石窗下，嬴得清香入梦频。
元	丁鹤年	《闻箫》	给丧未必无周勃，乞食谁能辨伍员。昨日英雄今日恨，洞箫忍向乱中闻。
元	张翥	《木兰花慢 题红犀扇面》	记西湖送别，曾共绾，绿杨丝。怅水去云回，佳期杳渺，远梦参差。重来访邻寻里，爱卿卿、不减旧风姿。不着银筝清怨，难题纨扇相思。暗香销尽合欢枝。留在锦囊诗。又越北闽南，秋随雁影，花老莺儿。应缘采春情重，便湖、春色恋微之。扶起晓窗残醉，潮平月落多时。
元	张之翰	《南乡子 元夜，嘉陵江观放灯后作》	灯夕在江阴。绿酒红螺不厌深。醉眼清江江上看，更沉。放尽春风万炬金。流到碧波心。水竹连舟尽自禁。此夜此情谁会得，如今。都付青崖。
元	王哲	《蓦山溪 叹驴儿》	驴驴模样，丑恶形容最。长耳嘴偏大，更四只、脚儿轻快。肌肤粗偻，佗处不能留，挨车买，更驮骑，拽遍家家。任鞭任打，肉烂皮毛坏。问你为何因，缘个甚、於斯受罪。忽然垂泪，下语向余言，为前，忒跷蹊，欠负欺瞒债。
元	谢应芳	《点绛唇》	海上归来，鬓毛枯似经霜草。薄田些少。茅屋园池小。三子犁锄，三妇供萍藻。村居好。兔园遗稿。是我传家宝。
元	郯韶	《送郑同夫归豫章分题诗 分题虎丘》	青山阖闾墓，荒草起秋风。古隧苍精化，阴房玉雁空。夕阳明野寺，远渚落霜枫。送子难为别，无情楚水东。
元	张之翰	《唐多令》	冠上满尘埃。未弹君莫猜。有诸公、暮省朝台。醉后狂歌歌后醉，能办此、竭吾才。可以慰幽怀。此时何有哉。道寒梅、又欲新开。碧玉枝头今几蕾，须一一、寄书来。
元	王逢	《宫中行乐词（六首）》	金钥鱼司夜，瑶筝雁列春。后庭通绮阁，清路接芳尘。同备三千数，谁辞第一人。君王寿万岁，行乐此时均。
元	蒲道源	《清平乐 寿李平章》	年宫教。龙随天造。定策两朝儒者效。勋业更谁能到。玉堂暂得余闲。归燕坐知还。待满令公书考，却回丝竹东山。
明	王逢年	《南徐暮泊登江上楼》	烟波如眺武昌楼，宿鹭遥疑鹦鹉洲。把酒江山遗事在，侧身天地此生浮。中流落照金陵绕，断垒空城铁瓮秋。亦是湘南哀郢客，兵戈垂老未归舟。
元	尹志平	《悟南柯》	莫觅他人短，唯思自己长。处身谦让性和光。与物无私，心地得清凉。会灭无明火，能生智慧香。何劳远去觅天堂。任运安闲，处处是仙乡。
元	姬翼	《金童捧露盘》	梦幻阎浮，舍故趋新，倏忽化机潜换。天地一丘墟，会心冥冲漠，野云舒卷。寄迹虚舟，鉴形止水，风激游丝断。空玉宇无尘清澈，混物我冤亲，相忘鹏。镇樗散。此际食鹑居，逍遥游宴。闻乎无声，视无色，罢金去膜，作空花观。窗户有余清，泯人牛踪迹，素华明焕。胜概幽遐，洞灵缥缈，直许群真玩。步坦途，摇头拊臂，到醉乡，胜入高阳池馆。世情远。浮生瞬息归来晚。
元	王恽	《太常引》	春风碧水静林丘。对书史，日优游。来往更风流。问谁似、东陵故侯。黄陂襟度，曲江誉望，山立看扬休。春酿尽禁。拚醉尽、蟠桃上秋。
元	马钰	《南柯子》	梦里游郊野，骷髅告我来。哀声声切切声哀。自恨从前，酒色气兼财。四害於身苦，人心竟不灰。致令万劫落轮回。悔不当初，学道做仙材。
元	吴镇	《渔父》	绿杨湾里夕阳微。万里霞光浸落晖。击楫去，未能归。惊起沙鸥扑鹿。
元	张可久	《人月圆 春晚次韵 北曲聊乐府前集今》	萋萋芳草春云乱，愁在夕阳中。短亭别酒，平湖画舫，垂柳骄骢。一声啼鸟，一番夜雨，一阵东风。桃花吹尽，佳人何在，门掩残红。
元	王冕	《庆寿寺 其二》	书记去已久，令人动慨慷。但能成事业，不解制纲常。花落重城晚，云沉大野荒。卢沟三尺土，春雨树苍苍。
宋	张士逊	《送僧归护国寺》	一言已了忘筌谊，诸祖休传坏色衣。只履远过葱岭去，片云高傍石桥归。海宫有请杯慵度，尘劫无涯锡倦飞。元帅香灯持百载，又从枢府发清辉。
宋	释原妙	《颂古三十一首》	弓弦走马蓦相逢，觌面全提未见功。拈出轮王三寸铁，直教血溅梵天红。
元	张野	《太常引 寿高右丞自上都分省回》	巍然勋业历台司。一柱尽能支。报国与忧时。怎瞒得、星星鬓丝。龙门山色，滦河云影，添入介眉诗。沉醉莫推辞。趁秋满、天香桂枝。
元	元好问	《浪淘沙》	春瘦怯春衣。春思低迷。雨声偏与睡相宜。懊恼离愁寻?酒，已被愁知。烟树望中低，水绕山围。丁宁双燕话心期。昨夜狂风花在否，明日郎。
元	元好问	《婆罗门引 望月》	素蟾散彩，九秋风露发清妍。常娥尽有情缘。留著三五盈盈，永夜照凭肩。看晚妆临镜，若个婵娟。寻常月圆。恨都向、别时偏。几度邮亭枕上，野店尊前。珠明玉秀，算一日、相看一日仙。人共月、长似今年。
元	张昱	《过泖湖》	泖湖有路接天津，万顷银花小浪匀。安得满船都是酒，船中更载浣纱人。
元	马钰	《踏云行 茶》	绝品堪称，奇名甚当。消磨睡思功无量。仲尼不复梦周公，山侗大笑陈抟强。七碗庐仝，赵州和尚。曾知滋味归无上。宰予若得一杯尝，永无。
元	谢应芳	《吴下咏怀（八首）》	近闻哀痛诏，使者又江东。兵革何时已，车书四海同。落梅春雨后，芳草夕阳中。欲作菟裘计，桃源路不通。
元	马钰	《清心镜 蒲城陆先生》	叹个人，破旧罐。不顾危亡，更把道门相玩。尚由自、不悟前愆，怎免他大难。听予言，休著绊。恩爱尘情，一刀两段。销旧业、再做修持，
元	谭处端	《蓦山溪》	中碌碌，虚幻名和利。休恁苦劳心，镇区区、伤神损气。回头是老，悟即便抽身，荣华，绝财色，乐道超浮世。恩情爱恋，鼎内如鱼戏。休论早修持，甚一日、推他一日。风人低劝，微语破迷痴。早下手，速为之，做个前程计。
元	邵亨贞	《摸鱼子 寒食雨中》	倚阑干、暮云千里，天涯芳草凄楚。巷陌重门掩，何况满窗疏雨。江上路。又还见、黄金暗柳千万缕。荒村岁序。纵燕子新来，梨花未埽，好景自虚度。江淹老，谁解重吟恨赋。东风依旧南浦。青灯店舍长安道，梦里翠屏朱户。闲院宇。怅犹记、佳人秉烛深夜语。新诗漫与。柰世事驱驰，流光荏苒，回首更延伫。
元	王哲	《武陵春》	日醍醐长灌顶，丙反相亲。有琼浆与玉津。火养精神。地醒来寅地醉，九按三巡。子於金得味。赏武陵春。
元	马钰	《无梦令 长安贾散人》	此个散人姓贾。悟彻身躯是假。急急便投真，物外修完纯嘏。纯嘏。纯嘏。内饮何须持。
元	陆仁	《题金陵》	丽正门当天阙高，景阳台下草萧萧。江围大地蟠三楚，石偃孤城见六朝。落日不将遗恨去，秋风能使旅魂消。忘情只有龙河柳，烟雨年年换旧条。
元	杨维桢	《吴下竹枝歌（七首。率郭羲仲同赋）》	小娃十岁唱桑中，尽道吴风似郑风。不信柳娘身不嫁，真珠长络守宫红。
元	萨都剌	《秋日池上》	顾兹林塘幽，消此闲日永。飘风乱萍踪，落叶散鱼影。天清晓露凉，秋深藕花冷。有怀无与言，独立心自省。
元	张翥	《郡城晚望览临武台故基》	全晋山川气象开，满城烟树拥楼台。土风旧有尧时俗，人物今无楚国材。千嶂晚云原上合，两河秋色雁边来。昔时胜赏空陈迹，落日登临画角哀。
元	程文海	《鹧鸪天 寿郝仲明御史》	庚暑初消酷吏更。秋风新动仕途清。生辰长占中元是，今岁欣逢二美并。冠獬豸，掌铨衡。镜般明了水般平。手中一卷山翁启，人道延生北斗。
元	王＊	《炼丹砂》	学佛玩真空。要识玄中。虚灵不昧是根宗。无色声香味触法，赤骨身穷。应变利机锋。三界圆通。木人石女笑春风。大地山河归一粟，广纳。
元	许有壬	《太常引 至正辛未春，环枢堂海棠开，偕冯公》	今年花发事务方股，欲寻旧盟，跬步牵絷，堂西漱芳亭方池种芙蕖，连岁约观，而皆不果。六月初日，祷雨一过，则红衣落尽，翠房森矗矣。口漱芳亭下小方塘。清散水芝香。回首翠成房。忍不待、佳人奉觞。紫垣朝暮，红尘车骑，遮断白云乡。老我重寻芳。又浑似、今年海棠。
元	姬翼	《西江月》	觉性从来具足，天真本自完全。浮生多被眼睛瞒。并月空花缭乱。八识元从孰起，六根本是谁般。豁然打破这疑团。吾道分明一贯。
元	杨维桢	《送玉笥生往吴大府之聘兼柬国宝枢相宾卿客省》	近报淮吴张柱国，楼船遣使聘嘉宾。汉家自有无双士，赵客何劳十九人。天上琼花回后土，江南杜宇到天津。若逢吕相烦相问，应有奇书痛绝秦。
元	长筌子	《天香慢 梅》	万木归根，三冬拔翠，晓来梅萼轻坼。妒雪精神，清人气焰，不许等闲攀摘。百花未发，独占得东君春色。庚岭斜横，秀孤芳，更妙机难测。西湖洒然至极。胜蜡黄愈增灵识。漏泄前村驿使，喜传消息。解引诗人雅咏，对一枝金蕾，兴自适。月浸寒梢，天香可惜。
元	张可久	《浣溪沙 感旧》	翠袖清风品玉笙。罗裙凉月按瑶筝。少年不饮若为情。老眼那知谁尔尔，小楼无复旧卿卿。石林高卧听松声。
元	王恽	《木兰花慢 送史诚明总管还洛阳，春日饮饯任》	爱春光淡沱，歌吹暖，竹西亭。正花簇金鞍，香翻雪树，碧酒同倾。谁将翠帷双卷，拥红妆、临水照娉婷。缥缈凌波仙子，依稀罗袜尘生。使君高兴动青冥。心事怯流莺。对如画江山，一时豪杰，湖海交情。自怜鬓华如此，且相逢、一笑惜飘零。明日河阳客舍，春风柳色青青。
宋	陈孚	《吕翁祠》	山形夭矫苍精剑，日气曈曚紫磨丹。度尽世人人不识，青烟起处是邯郸。
元	王哲	《瑶台月》	闲闲景致，真闲悟清清，方可分付。元来那个本有，须令坚固。便结作、一粒金丹，五色明霞敷布。同相守，能相聚。回光射，返光顾。遭遇。圆成决得，真师举度。此则助正鲜素。更永永、绵绵响慕。应知道还处，亘初存住。逐莹莹瑞彩祥辉，珍宝珞琏步。胎仙舞。神仙路。金童引，玉童谕。堪赴。瑶台月照，琼筵雅聚。
元	侯善渊	《声声慢》	公邻烟水，我弊嵩峰。天涯杳隔难通。悟理非遥，目前不二清风。宝月孤高洞鉴，印千潭、普照玄洞。无彼我，混华元仙景，一体真空。如此知心志友，更何须贡马，驿路尘红。念某形疲，不须远远相躬。稽首同流勿罪，施宽慈、意莫忡悦。开青眼，用神光体入，不动之宗。
元	谭处端	《永遇乐 赠＊州王三校尉》	飘逸闲行，坦然稳路，任云任水。落魄婪耽，蓬头垢面，朝日常如醉。腾腾兀兀，遨游闲散，去住并无萦系。觅残馀、填肠塞肚，到处夜来睡。人人未悟，修持都是，自着难为割离。爱欲无涯，煎熬苦海，生灭何时已。一蓑笠，随缘且过，便是道人活计。你咱自、迷情未肯，且只恁地。
元	马钰	《玉楼春 赠＊溪张先生》	元阳烹炼金光阙。不使暗魔来盗窃。常持清净有功能，永结神丹无漏泄。闲心一片如冰雪。自有长生无夜月。盖因离坎虎龙调，消尽我人猿马。
元	张雨	《满江红 开元斗室落成，玄览真人命名得?》	笑向桃花，又一番、玄都春色。彷佛记、主家阴洞，不多陈迹。竹里棋枰憎乌污，林间鹤语无人识。怪东风、迟暮却归来，庞眉客。沟水涨，云充斥。环堵隘，花狼藉。似石鱼湖小，酒船宽窄。庭下已生书带草，旁人错认扬雄宅。问青天、明月落谁家，无心得。
元	张翥	《唐多令 寄意箜篌曲》	花下钿箜篌。尊前白雪讴。记怀中、朱李曾投。镜约钗盟心已许，诗写在，小红楼。忍泪上云兜。断魂随彩舟。等闲闲、惹得离愁。欲寄长河鱼信去，流不到，白鹭洲。
元	王哲	《啄木儿》	自坐自坐。木上见真火。自哿自哿。从前没灾祸。雨东方妥。诚堪可。润叶滋枝成花朵。结团团、宝珠颗。翠雾腾空外遍锁。白露凝虚上负荷。换构交睡同舒他。性命方知无包里。不由天、只由我。
元	郯韶	《题倪元镇画（二首）》	断霭生春树，微茫隔远汀。梁溪新月上，照见惠山青。
元	高道宽	《苏幕遮》	灭无争，真火候。升降全凭，一点丹无漏。锁定元初兴宇宙。月到离宫，自有神明佑。炼天和，真药就。片饷工夫，看是谁参透。玉徇钻冰仙乐奏。朝现三清，万劫长春寿。
元	王哲	《踏莎行》	道修真，人会叹。中说得终无断。也磨出慧锋开，头自有仙家赞。动光明，常圆满。清泉莹堪教看。前只是这些儿，心认破山头玩。
元	杨维桢	《宫词（十二首）》	宫锦裁衣锡圣恩，朝来金榜揭天门。老娥元是南州女，私喜南人擢殿元。
元	王冕	《暝色》	暝色沉孤屿，秋声入远林。飞鸿频顾影，独客易伤心。相识无知己，交游少信音。未能酬壮志，沽酒且长吟。
元	元好问	《浣溪沙》	秋气尖寒酒易消。秋怀元酒更无聊。夕阳人影卧平桥。菊就雨前都烂熳，柳丛霜罢便萧条。夜来风色似今朝。
元	谢应芳	《竹素斋》	天人交敷，牺画马图。文明九丘，科斗六经。于昭日星，漆书汗青。姬公宣尼，斯文缉熙。为世范仪，百家之多。继圣惟轲，如江如河。竹兮素兮，文所寓兮。开牖户兮，尔于其中。朴斫磨砻，德业攸崇。苟习其辞，舍己弗治。虽多奚为，余言若兹。亶弗尔欺，亦以自规。
元	杨维桢	《邯郸美人二首》	邯郸市上美人家，美人小袜青月牙。绣靴对着平头鸦。平头鸦，蹋场下。包银壶，驮细马。裙翻柳脚垂青空，水花吹乱秋芙蓉。须叟气喘如渴虹。如渴虹，索银瘿。转辘轳，饮金井。
元	王恽	《点绛唇 喜芍药发芽》	红叶当，朝来拨土红芽秀。画阑晴书。凭暖佳人袖。一粒丹砂，谁点仙根透。从今后。为渠酿酒。去作花闲友。
元	倪瓒	《对春树》	端忧对春树，影落身上衣。美人手所成，纫缝愿无违。步庭悲往躅，瞻景惜余晖。芳襟沾露湿，兰珮委风微。凝思自的的，染泽尚依依。晨鸡催梦短，夜鹊逐魂飞。欢爱自兹毕，憔悴损容辉。
元	杨维桢	《览古四十二首（录三十四首）》	出关弃繻子，南征笑狂生。左右无黄发，淫夫挟之行。戮杀汉使者，君臣起大兵。尉佗羁汉绶，何曾请长缨。
元	关汉卿	《【南吕】四块玉 别情》	自送别，心难舍，一点相思几时绝。凭阑袖拂扬花雪：溪又斜，山又遮，人去也。
元	马钰	《西江月》	莫讶马风厮。人情且要和同。至於行步敢从容。踏地仍怀恐痛。无作无为妙用。常清常净真功。住行坐卧逐王风。岂敢心猿内动。
元	元好问	《朝中措》	时情天意枉论量。乐事苦相忘。白酒家家新酿，黄花日日重阳。城高望远，烟浓草澹，一片秋光。故国江山如画，醉来忘却兴亡。
元	许有壬	《江城子 次韵》	懒于沙鸟拙于鸠。为无求。得无忧。底事疏狂，却效子长游。毕竟无求何用出，求不得，亦宜休。西风真解酿羁愁。试登楼。望南州。黄叶疏云，摇荡一川秋。更被谁家多事笛，吹不尽，思悠悠。
元	王吉昌	《水龙吟》	冲和牧养循天数。暗契运行躔度。阴阳恋态，风雷云电，相凝作澍。点滴灵源注。遍浇溉、宿尘难污。显曲江莹静，乌擒玉兔，桂柯宿、吐红雾。二气氤氲结聚。散金光、三曲密布。炼成健体，童颜滋润，飞行馀裕。神变超尘，趣表清净，真容全露。是劫来一段，通天活计，在人人悟。
元	顾瑛	《泊垂虹桥口占（二首）》	江风吹帆倏数里，野花笑人应独行。更须对雪开金盏，要听邻船搊玉筝。
元	张翥	《浣溪沙》	珍重千金一诺同。小红楼上舞筵中。谁知别路太匆匆。愁杀二分无赖月，凭将万里有情风。为传消息宋家东。
元	刘敏中	《清平乐 九月回至隆兴 隆兴厅事壁间作六鹤图》	云峰咫尺。竹静芭蕉静。鹤绕苍苔行又立。不见高堂素壁。簿书骑匆匆。暂时留住衰翁。一片归心难画，野亭绣水秋风。
元	萧烈	《八声甘州 前题分得文字 元草堂诗余卷中》	可怜生，飘零到茶，依然旧销魂。残春几许，风风雨雨，客里又黄昏。无奈一江烟雾，腥浪卷河豚。身世忽如叶，那自清浑。荷厌悲歌笑语，奈天涯有梦，白发无根。怕相思别后，无字写回文。更月明洲渚，杜鹃声里，立向临分。三生石，情缘千里，风月柴门。
元	王冕	《雨中遣兴 其一》	黯黯阴阴没大荒，髑髅无语剑生芒。青山有梦客千里，明月故人天一方。鹿走平原沙莽莽，龙飞沧海雨浪浪。相望多少相思意，倚遍危楼尚慨慷。
元	马钰	《金鸡叫》	日日朝朝常报晓。谁知道、人人错了。孳孳为利贪虚矫。性命俱忘，财色心奸狡。恶业无涯阴德少。将来事、一场不小。无常限满酆都召。鬼使拿嗔，不悟我金鸡叫。
元	丁鹤年	《自咏十律》	皇天辅德本无亲，兴复宁论地与民。纶有一成终祀夏，楚虽三户竟亡秦。昆虫咸被生成德，草木犹怀化育仁。洪运未移神器在，周宣汉武果何人。
元	张伯淳	《玉漏迟 寿张右丞》	太平元夜好。鳌山宴彻，祥烟凝晓。端正婵娟，为我玳筵留照。曾待龙潜旧邸，更欣际、鸿图初造。人尽道。两宫柱石，元真廊庙。天转右辖星，尽向上勋名，历阶须到。商鼎周彝，时奉退朝吟啸。剩有埙?韵雅，况庭户、纤尘如扫。经济了。长醉遂初春早。
宋	释原妙	《颂古五首》	出的高原浪拍天，四维上下绝尘烟。分明好个真消息，未必时人到那边。
元	袁易	《青玉案 和友人寿席》	春来十日春多少。扶路金钗试灯早。旋翦寿幡飞蝶小。东家垂柳，西家明月，风物年年好。种桃三千今馀九，谁道桃花笑人老。万事浮云如过鸟。浣溪佳句，柴桑新酒，天地何时了。
元	马钰	《战掉丑奴儿》	三冬设粥当周急，饥者堪怜。美事堪传。他处人闻此善缘亦如然。济贫拔苦慈悲福，功德无边。胜沉笺。定是将来得上天。做神仙。
元	马钰	《女冠子 鸣鹤馀音卷四之》	人命无常，看青云、雨过山水。韶华尽过了，百年如梦，有似希夷。忘情绝爱念，好把意马心猿牢系。绵绵密密。有似出息。常不保入息。十年一似修真理。做神仙、万无一失。门生莫生疑。若有纤毫虚谬，马风罚作阴山为鬼。心行常不昧。遍十方、观照天地。累成功行，自有金童来认。
元	程文海	《金缕歌 寿大人》	新月溶青荔。望天边、寿星一点，白云千里。又是吾翁初度日，两见童颜十四。多绛县、老人一岁。想得姑仙麟脯宴，进蟠桃、满引霞杯醉。群玉树，可人意。痴儿未了公家事。喜此中、堂名绣采，晨昏如侍。着个斑衣浑鼓舞，却把寿卮遥跪。祝翁寿、三山一似。已洁清香凝寝处，奉安车、弭节徐徐至。就禄养，看孙戏。
元	王哲	《捣练子》	从来性，本来命。无形无质怎生惺。哩，哩。汞中明，铅中莹。霞光里面通贤圣。哩，哩。
元	马钰	《十报恩》	山侗五愿报师恩。酒色气财誓不侵。便把日乌先赶退，次将月兔更牢擒。月轮重显无圆缺，日色增辉没缩沉。功满丹成何处去，得超云汉绝阳。
元	王冕	《挽吴孟思》	云寿处士老儒林，书法精明古学深。百粤三吴称独步，八分一字直千金。桃花关外看红雨，杨柳堂前坐绿阴。今日窅然忘此景，断碑残碣尽伤心。
元	尹志平	《西江月》	浅见有知有识，深通无悟无迷。了然顿觉入希夷。此是男儿正智。达道岂离方寸，明心何在天西。终朝闲坐细寻思。裂转机关便是。
元	宋＊	《点绛唇 沔阳道中》	泽国春生，葑田青接重湖浅。鸳凫弄暖。得意烟波远。阴道元宵，晴望花朝转。和风扇。群芳开遍。应过京山县。
元	陆文圭	《点绛唇》	永夜无聊，更堪点滴听帘溜。枕寒难就。堆乱床衾绣。人面桃红、还忆擎将手。君知否。倚门独守。又是清明后。
元	袁易	《江城子》	烂铺蜀锦写乌丝。忆倾卮。燕来时。犹记半揎，云袖见凝脂。燕子只今何处去，庭院悄，误心期。绿芜凋尽众芳迟。弄仙姿。瞰方池。堕井残妆，依约景阳妃。不比春宵常苦短，拚剪尽，烛千枝。
元	邵亨贞	《南柯子 次韵卫立礼春街蹋月》	门掩黄昏后，风销绛蜡时。行春小队夜参差。一曲仙音，飞上广寒枝。不访金钗客，空歌白衣。画桥梅影散玻璃。月底婆娑，带得暗香归。
元	元好问	《定风波》	小香来醉梦中。梦回幽赏惜匆匆。只道南枝开未半。谁唤。等闲都逐晚云空。潇洒小溪新雪后。唯有。萧萧霜叶卧残红。几欲问花应有恨。休问。争教不肯嫁春风。
元	杨维桢	《闻定相死寇（丙申六月，京口）》	三朝勋旧半雕零，京口雄藩孰老成。可是叔孙祈欲死，喜闻先轸面如生。东园草暗铜驼陌，北固潮平铁瓮城。珍重子仪谁可继，三军气色倍精明。
元	元无名氏	《雁儿落带过得胜令》	一年老一年，一日没一日，一秋又一秋，一辈催一辈。一聚一离别，一喜一伤悲。一榻一身卧，一生一梦里。寻一伙相识，他一会咱一会；都一般相知，吹一回唱一回。
元	冯子振	《鹦鹉曲 园父》	紫门鸡犬山前住。笑语听伛背园父。辘轳边抱瓮浇畦，点点阳春膏雨。菜花间蝶也飞来，又趁暖风双去。杏梢红韭嫩泉香，是老瓦盆边饮处。
元	马钰	《战掉丑奴儿》	悟来修炼身中宝，不骋髯掀。唯喜沉烟。施布仁风无党偏。愿心坚。劝人识破浮生梦，恋甚华轩。更不观帘。随我扶摇入洞天。做神仙。
元	谭处端	《减字木兰花》	水云皮袋。似水如云长自在。自在闲人。闲里搜寻物外身。任行任住。色外真空闲里做。欲觅真空。只在南山尽静中。
元	刘处玄	《满庭芳》	体挂云衣，身如布素，应为莫厌清贫。道无形象，大悟里头真。憎爱心无有德，俱赞美、归顺良因。洪禧至，闲看法教，松竹每为邻。真亲。全性命，明今达古，混世忘尘。若依余常善，永免沉沦。蓬岛仙乡咫尺，蜕形去、现出真神。碧霄疑脱一字大罗天上，无缺宝光新。
元	王哲	《书夜乐 钟公云，镜能照他人，不能照自》	百练青铜圆又小。平平正吐灵耀。向人前、相对相观，别辨容颜分晓。好丑妍并老少。尘凡一齐勘校。彼此假中来，怎生通内貌。别有辉辉亲密要。焕心镜、主玄妙。偏能会、显古腾今，又能鉴、从前虚矫。艳艳光辉宜自。把当初、性珠返照。里面得全真，永明明了了。
元	王逢	《送太常奉礼郎刘仲庸以二宫命使南省织金段龙》	秋风吹蕨薇，宫使别乡闱。中夏苍黄色，孤舟锦绣辉。勾骊龙昼偃，瑶水鸟云飞。万一回天眷，均裁大布衣。
元	李孝光	《水调歌头》	月来印千水，云去露千山。乾坤一草亭耳，为我洗愁颜。东户太湖摇碧，北户长松立铁，此岂是尘寰。老子乐何事，在山水之间。算吾生，，只饶闲。平时斗酒本劳，笑语亲讥讪。千古武陵溪上，鸡犬也应问讯，春梦落花斑。李愿大佳士，谁为赋归盘。
元	曹伯启	《鹊桥仙 舟行辰沅江中，小词数阕，呈建中御》	杜鹃声诉。鹧鸪声助。催上黔阳归路。轻舟短棹泛沧浪，沾两袖、夜郎烟雾。云山如暮。滩流如怒。石齿然无数。天涯愁绪不堪论，这光景。
元	王逢	《乙丑秋书》	腰痛非干米，眵昏渐废书。静知天运密，老与堠程疏。绿吉黄甘外，红鲜白小初。儿归共贫乐，容易岁云除。
元	倪瓒	《次韵陈维允姑苏钱塘怀古》	江山国破后，吊古一经行。辇路苔花碧，御沟菰叶生。古迹今宁有，新城江上横。
元	张昱	《惆怅（五首）》	惆怅雄藩海上游，武昌佳气接神州。东风归思王孙草，北渚愁生帝子洲。楚国江山真可惜，刘家豚犬亦何羞。不须更问中原事，官柳新栽过戟楼。
元	刘处玄	《感皇恩》	圣观号天长，星冠云服。养成金玉体，真无朽。信知大道自然，无中明有。世华心不恋，游玉屋。外贫保命，隐真居陋。亘初无相貌，胜丰厚。桑田海变，这个无形坚久。暗祝吾皇德，齐天寿。
宋	俞处俊	《搜春》	千林欲暗稻秧雨，三月尚寒花信风。九节老筇应不惜，步随流水看残红。
元	张昱	《临安访古·环翠阁    （今为寺，谢安游处）》	东山尚存环翠阁，谢傅游来经几年。可是旧曾携妓到，粉香犹在画阑边。
元	王冕	《次韵答崔元初》	楼居依约近蓬莱，每见天官簇仗来。星绕紫微双阙近，日临仙掌五云开。旌旗影动黄金表，龙马风生白玉台。遥望上林花隐隐，乾坤清气一时回。
元	刘敏中	《破阵子 梓庆齐戒入山林，见成锯乃加削焉，》	，盖材之生蟠错曲直，莫不有自然之质。制器者因其质之自然，用其巧而不以巧自私，则巧存而器全，是之谓以天合天者欤。今之杖有韵书所谓老人杖者，著横握焉，枘而胶之至密也。然未几何，以杌而弃者恒十七八。佥卫友竹刘君独能得成杖，时削而出之，人直以为枘之妙，而莫知得梓庆之道也。吁，世之言工拙何如哉。解秘书安卿得是杖，因古齐乃辍以见寄，把玩扶携，深惬病躯，作乐府破阵子谢之画道十分意巧，不知一段天成。捉得山中独脚鬼，变作人间有尾丁。奇哉见未曾。说破何愁脱牡，把来真是持平。得力最宜高处柱，行倦还堪立地凭。衰年吾友生。
元	王冕	《吴姬曲 其四》	吴姬舞，翠袖凌云步轻举。笑回不觅锦缠头，四坐金钱落如雨。云烟转首无定期，紫燕黄鹂对人语。对人语，明年春风谁是主？
元	张翥	《春从天上来 广陵冬夜，与松云子论五音二变》	还相为宫，犁然律吕之均，雅俗之应也。不觉漏下，月满霜空，神情爽发。松云子吹春从天上来曲，音韵凄远。予亦飘然作霞外飞仙想，因倚歌和之，用纪客次胜趣。是夕丙子孟冬十又三夕也袅袅秋风。听响彻云间，彩凤啼雄。嬴女飞下，玉佩玲珑。肠断十二台空。渺霜天如海，写不尽、楚客情浓。烛销红。更锵金振羽，变徵移宫。扬州旧时月色，叹水调如今，离唱谁工。露叶残蛾，蟾花遗粉，寂寞琼树香中。问坡仙何处，沧江上、鹤梦无踪。思难穷。把一襟幽怨，吹与鱼。
元	甘复	《晚至陈氏馆》	虚烟散华池，高蝉暮声咽。落景对闲眠，新秋入华发。素怀惬幽赏，微厓洒林末。为爱竹间凉，相过步庭月。
元	马钰	《无梦令 赠刘先生》	不得迎之见首。怎得随之见后。仰视愈弥高，钻刺转加坚厚。坚厚。坚厚。悟彻头头观透。
元	王冕	《素梅 十八》	春风处处竞繁华，桃李无言亦好花。独有高人爱高洁，肯冲冰雪到山家。
元	俞俊	《清平乐 辍耕录卷二十八》	君恩如草。秋至还枯槁。落落残星犹弄晓。豪杰消磨尽了。放开湖海襟怀。休教鸥鹭惊猜。我是江南倦客，等闲容易安排。
元	王处一	《行香子 谢公主惠香二首》	悚息回惶。广启心香。谢清颁、檀髓沉香。金炉篆起，法界飘香。献玉虚尊，诸天帝，普闻香。仰祝吾皇。稽首焚香。赞金枝、玉叶馨香。一人布德，万国传香。显本来真，元初性，自然香。
元	梁寅	《采桑子 孟夏》	舍南舍北多桃李，子满青枝。曲径冥迷。新竹增高旧竹低。扫苔坐石何妨久，行步常迟。伫立移时。云起东峰日坠西。
元	马钰	《满庭芳 蒙师父训诲》	丘刘谭马，四个小鲜。蒙师钓出深渊。到岸才方磨琢，取火搜烟。餐柴痛如割切，炼顽心、有似油煎。唬得，便常常屏气，似不能言。万种千般锻炼，赖予懑，各各志确心坚。苦处曾经乐处，退步争先。惟恐猿颠马劣，见人人、父母如然。常忍辱，处无为清静，谨谨修仙。
元	杨维桢	《太师宅》	前朝太史宅，基撤万民庐。太师一去宅，问宅今何如？赤地无所有，庭树八九株。缅怀炙手日，门前卿大夫。肥马在东厩，脂羊出中厨。光妓列秦赵，佐酒吹笙竽。历年未五十，一抔不枝梧。歌笑不于此，悔不桑为枢。道旁甲第子，过马一踟蹰。
元	王＊	《百字令 道宗 此下有金字经五首乃曲调，因删》	修真立鼎，炼金丹、只用三般灵药。冬至阳生忙下手，采至阳生忙下手，采取也须斟酌。抽坎填离，流精进火，正轴旋匡廓。赤子乘龙，一时骑上南。乾宫交归来，虎龙降伏，夫妇同乐。巽户双开大火然，九转丹凝帝薄。玄谷风生，性天云取也须斟酌。抽坎填离，流精进火，正轴旋匡廓。赤子乘龙，一时骑上南岳。乾宫交归来，虎龙降伏，夫妇同欢乐。巽户双开大火然，九转丹凝旁薄。玄谷风生，性天云散，万道神光烁。行功完满，他年回驾鸾鹤。
元	长筌子	《上丹霄》	叹人生如掣电，似浮沤。更何消苦苦贪求。荣枯得失，宿缘分定岂须忧。我今悟此养天倪，晦迹林丘。箪瓢乐，琴书味，闲中过，静中休。有恬淡真趣相酬。花朝月夜，大开口、笑展眉头。玄珠收得默然归，方外优。
元	马钰	《无梦令 继重阳韵》	入道休愁不肯。回首不过寒况。一志不荣身，愿把众生提拯。救。救。救心行平等。
元	程文海	《点绛唇 原无调名，兹据律补 永乐大典卷一万》	短梦惊回，北窗一阵芭蕉雨。雨声还住。斜阳明高树。起望行云，送雨前山去。山如雾。断虹犹怒。直入云深处。
元	刘秉忠	《桃源忆故人》	桃花乱落如红雨。闪下西城碧树。寂寞琐窗朱户。最是春深处。一尊酒尽青山暮。楼外轻云犹渡。远水悠悠下住。流得年光去。
元	王逢	《无题（五首）》	五城月落静朝鸡，万灶烟消入水犀。椒闼佩琚遗白草，木天图籍冷青藜。北臣旧说齐王肃，南仕新闻汉日磾。天意人心竟何在，虎林还控雁门西。
元	姬翼	《粉蝶儿》	绿鬓朱颜，那禁两轮乌兔。被恩枷、爱绳缠住。重如山，深似海，浑身担负。转头看，只赢得、一丘闲土。些子时光，白乾自招忧苦。早抽身、快寻出路。水云乡，闲笑傲，开怀行步。有玄珠，待归来、向伊分付。
元	侯善渊	《满庭芳》	独立星坛，高穹仰望，志诚修设威仪。名香频，谨谨奏青词。唯愿众生慕道，心通解、无执无迷。归真正，玄门隐密，一志永无移。都缘心返复，狂图捏怪、纽班胡为。色情增长，道德渐亏衰。似恁拖泥带水，全不念、先圣根基。经中道，人能清净，天地悉皆归。
元	王哲	《江梅引 宁海范明叔邀饭，览月桂花》	凌晨静至乐倍，倚阑隈。奇材。正是蟾宫。馀影世间来。遂得晴空甘露力，润根，发修条，伟又瑰。能绽粉苞加红艳，按周天，四序开。蕊撒黄金腾馥郁，道眼堪猜。岂许姿，陆地混尘埃。呼取好风同引去，上瑶台，复灵根，月里载。
元	王冕	《屋隅樱桃伐去老干而生新枝能实可爱》	樱桃元旧本，根柢近西篱。只为除枯干，翻令长嫩枝。红娇殊鹤顶，甘美过蜂脾。羞荐归宗庙，于今正及时。
元	贯云石	《殿前欢》	楚怀王，忠臣跳入汩罗江。《离骚》读罢空惆怅，日月同光。伤心来笑一场，笑你个三间强，为甚不身心放？沧浪污你？你污沧浪？
元	王冕	《梅花 其一》	朔风吹撼处士庐，冻云隔月天模糊。无名草木混色界，广平心事今何如？梅花荒凉似无主，好春不到江南土。罗浮山下蘼芜烟，玛瑙坡前荆棘雨。相逢可惜年少多，竞赏桃李夸豪奢。老夫欲语不忍语，对梅独坐长咨嗟。昨夜天寒孤月黑，芦花卷风吹不得。髑髅梦老披蒙节，黄河万里无颜色。老夫潇洒归岩阿，自锄白雪栽梅花。兴酣击剑长啸歌，不问世上官如麻。疏枝错落花灿烂，正似推篷溪上看。冻痕不剥五更霜，藓色犹存百年干。孤山处士诗梦寒，罗浮仙人酒兴阑。天荒地老行路难，谁传春色来人间？君不见江南物色今匪昔，大谷长林尽荆棘。岁寒何处论襟期？坐对云山空叹息。东楼女儿白歌，西楼美酒唤杏花。总有高人爱高洁，踏雪谁肯来山家？老我无能惯清苦，写梅种梅千万树。霜清月白夜更长，每是狂歌不归去。只今潦倒霜苧垂，世情恬淡俱忘机。读书写字两眼眵，断白搔堕随花飞。转首江南隔尘土，白月流光双鹤舞。一声羌管过南楼，夷石心肠亦凄楚。安得唤起陈云龙？长船满载玻璃红。浩歌拍拍随春风，大醉惊倒江南翁。
元	杨维桢	《和杨参政完者题省府壁韵（二首。丙申岁）》	皇元正朔承千岁，天下车书共一家。一柱东南擎白日，五城西北护丹霞。宝刀雷焕苍精杰，天马郭家狮子花。收拾全吴还圣主，将军须用李轻车。
元	何中	《早起》	觉来日已升，花梢众禽语。何许白浮萍，池间散还聚。起见梅已空，夜来几更雨。鱼行春到水，草暖香在露。溪上人语喧，樵薪满沙路。
元	韩奕	《四字令》	茶蘼送香。枇杷映黄。园池偷换春光。正人间昼长。鸠鸣在桑。莺啼近窗。行人远去他乡。正离愁断肠。
元	丘处机	《无俗念 景金本?溪词注云，十二首亦名酹江》	孤身蹬，泛秦川、西入?溪乡域。旷谷岩前幽涧畔，高云龛栖迹。烟火俱无，箪瓢不置，日用何曾积。饥餐渴饮，逐时村巷求觅。选甚冷热残馀，填肠塞肚，不假珍羞力。好弱将来糊口过，免得庖厨劳役。装贯皮囊，熏蒸关窍，图使添津液。色身轻健，法身容易将息。
元	王哲	《无梦令》	今则与公照烛。无梦令中详录。古圣富春诗，六白莹光如玉。丁属。丁属。三块各人知足。
元	刘志渊	《如梦令 以上启真集卷中》	万法心头可可。偃月抽添水火。淘炼结金晶，迸出圆明珠颗。证果。证果。一混虚空是我。
元	王冕	《红梅 其一》	梦回诗思不可遏，赤脚溪头夜踏冰。忽地风来明月动，彩鸾飞出碧云层。
元	王哲	《解佩令 赠马钰》	扶风宜甫，听余教旨。你从前、入道未是。终有洪禧，旧交朋、陆山后至。一一须、听他玄理。山头休去，此中居止。兼乞觅、庵粮便利。直待盈盈，恁时节、同将师礼。住十洲、大家欢喜。
元	白朴	《【双调】乔木查 对景》	海棠初雨歇，杨柳轻烟惹，碧草茸茸铺四野。俄然回首处，乱红堆雪。幺篇恰春光也，梅子黄时节，映日榴花红似血。胡葵开满院，碎剪宫缬。挂搭沽序倏忽早庭梧坠，荷盖缺。院宇砧韵切，蝉声咽。露白霜结，水冷风高，长天雁字斜，秋香次第开彻。幺篇不觉的冰澌结，彤云布，朔风凛冽。乱扑吟窗，谢女堪题，柳絮飞玉砌。长郊万里，粉污遥山千叠。去路赊，渔叟散，披蓑去，江上清绝。幽悄闲庭院，舞榭歌楼酒力怯，人在水晶宫阙。幺篇岁华如流水，消磨尽，自古豪杰，盖世功名总是空，方信花开易谢，始知人生多别。忆故园，漫叹嗟，旧游池铺，番做了狐踪兔穴。休痴休呆，蜗角蝇头，名亲共利切。富贵似花上蝶，春宵梦说。尾声少年枕上欢，杯中酒好天良夜，休辜负了锦堂风月。
元	李俊明	《谒金门 赋梅》	金的?犹带枝头寒色。休道北人浑未识。自然梅有格。初见花时摘索。再见花时狼藉。诗句眼前拈不出。恼人楼上笛。
元	张之翰	《沁园春 至元戊子冬，国子司业李君两山以春》	国子先生，博带峨冠，胡为此行。正蛮烟瘴雾，远趋象郡，祥云瑞霭，近别龙庭。率土之滨，际天所覆，何处而今不太平。安南者，彼地方多少，敢抗吾衡。一封天诏丁宁。要老子胸中百万兵。看健如马援，精神矍铄，辨如陆贾，谈舌纵横。奉职称藩，功成事定，更放文星分外明。归来尽，不妨诗笔，颠倒南溟。
元	杨维桢	《芝兰室诗》	芝兰在野兮，不以野而自伤。芝兰在室兮，不以室而自庆。世服艾以盈腰兮，羌独佩兰以为常。写操兮歌吾商，芳菲兮弥章。
元	张宪	《寄天香师》	圆帽顶红毳，方袍搭绛纱。海龙邀早饭，山鹿进秋花。试墨探倭纸，寻泉斗建茶。时抛红豆粒，竹下唤频伽。
元	王丹桂	《凤栖梧 山居遣兴》	满目青青松间竹。掩映山家，有甚闲荣辱。独自唱吟斟美?味浓醉倒和衣宿。清梦觉来情未足。重抱瑶琴，品弄无生曲。谁是知音余伴侣。
元	姬翼	《鹧鸪天》	造物儿童作剧狂。悬丝傀儡戏当场。般神弄鬼翻腾用，走骨行尸昼夜忙。非是海，利名乡。青蝇白自相伤。随声逐色谁敲点，拍手归来笑一。
元	马钰	《清心镜 真实语》	不言名，不说利。酒色气财，并无留意。人间事、总不关心，别认些活计。要全真，须养气。净里清中，虎龙嬉戏。得自然、个内斡旋，产胎。
元	刘因	《太常引》	冥鸿有意避云罗。问何处，是行窝。今古一渔蓑。收揽了、闲人最多。求田问舍，君休笑我，两鬓已成皤。髀肉尽消磨。浑换得、功名几何。
元	吴存	《摸鱼儿 扬州》	笑风流、少年杜牧，如今双鬓成雪。来寻豆蔻梢头梦，二十四桥明月。人事别。把故国兴亡，欲问无人说。淮云万叠。但雨外疏钟，烟中断角，到晓共鸣咽。芜城外，几树西风落叶。销磨多少豪杰。平山堂上朝中措，天载妙音几绝。歌一阕。怪水部、梅花怪我心如铁。才情未竭。待跨鹤重来，缠腰半解，一奏玉笙彻。
元	王丹桂	《朝中措 抛俗》	宦途好似水，东流得失几时休。选甚王侯黎庶，无常限到难留。争如解放名缰锁，且免了闲愁。异日三丹结正，携云却访瀛洲。
元	郭翼	《水阁书事寄郑明斋》	方桥匼匝小如亭，山色倾江滃青。雨里芭蕉怜画扇，花间鹦鹉惜金屏。谁传鸿宝中篇术，自写《黄庭外景经》练水东头三十里，何人识得伍乔星？
宋	赵功可	《桂枝香》	晓天凉露。天上玉箫吹，飞声如雨。金阙高寒，闲却一庭梅雨。漫漫八表尘埃梦，把文章、洗空千古。精神一似，风裳水佩，兰皋蘅浦。看万里、跳龙跃虎。甚花娇英气，剑清尘妩。憔悴江南，应念小窗贫女。朱楼十二春无际，倚苍寒、青袖如故。茶香酒熟，月明风细，试教歌舞。
元	丁鹤年	《钱塘怀古》	钱塘佳丽冠南州，故国繁华逐水流。龙虎已消王霸气，江山空锁古今愁。吴臣庙冷潮喧夜，宋主陵荒塔倚秋。最是西湖歌舞地，数声渔笛散凫鸥。
元	陶宗仪	《哭王黄鹤（乙丑九月初十日，卒于秋官狱）》	人物三珠树，才华五凤楼。世称唐北苑，我谓汉南州。大梦麒麟化，惊魂狴犴愁。平生衰老泪，端为故人流。
元	杨维桢	《小蓬莱（赵子昂篆颜）》	会与毛刘共学丹，丹成犹未了尘缘。玉皇敕赐西湖水，长作西湖水月仙。
元	王哲	《河传令》	营躯手段。这饥寒未免，上街须当唱唤。提个清，了了惺惺铁罐。觅残馀，声声叫，道摄乱。极承贵府人悯叹。唯愿诸公，心怀常照管。选甚冷吃，将来腹中煎。炼重阳，方堪看，害风汉。
元	李俊明	《鹧鸪天 和天久雨 下缺》	滴滴寒声搅夜眠。行云似与楚山连。百川到底终归海，一水元来不护。
元	杨维桢	《上大明皇帝》	钟山突兀楚天西，玉柱曾经御笔题。日照金陵龙虎踞，月明珠树凤凰栖。气吞江海三山小，势压乾坤五岳低。百世升平人乐业，万年帝寿与天齐。
元	李真人	《望江南》	金花道，世上少人知。莫弄黑铅将造化，淮南金秘在华池。争肯泄天。
元	杨维桢	《精卫操》	水在海，石在山，海水不缩石不刊。衔石向海女，口血离离海同干。
元	曹伯启	《酹江月 次王君阳李敏之过龙门韵》	洪崖中断，似蜃楼幻出、层檐叠脊。欲问真源凌绝顶，安得乘风羽翮。势利相忘，驱驰不惮，面背皆京国。源泉混混，恍如夹右碣石。遥想巢父襟怀，东溟烟雾里，片帆如席。逸气峥嵘今老矣，惆怅剑门千尺。细草平沙，敝裘羸马，长路无人识。家山回首，不应犹作行客。
元	马钰	《捣练子》	赠京兆蓝党谢敬人休执著，莫贪求。心头休要起闲愁。住行处，常自由。能如此，应真修。擒猿捉马炼霜。行功成，赴十洲。
宋	赵福元	《鹧鸪天》	裙曳湘波六幅缣。风流体段总无嫌。歌翻檀口朱缨小，拍弄红牙玉笋纤。腔子里，字儿添。嘲撩风月性多般。忔憎声里金珠迸，惊起梁尘落无帘。
元	杨维桢	《堠子辞》	堠子个个复个个，十里五里官道课。行人捷径行，不从官道过。吁嗟堠旁歧转多，堠子荆棘如铜驼。
元	赵孟＊	《巫山一段云 上  峰》	云里高唐观，江边楚客舟。上升峰月照妆楼。离思两悠悠。云雨千重阻，长江一片秋。歌声频唱引离愁。光景恨如流。
元	舒逊	《临江仙 偶成》	银烛光摇秋夜永，一天凉侵诗脾。鸣虫唧唧漏迟迟。半生春梦里，彷佛是耶非。万事破除惟有酒，当歌不饮何如。人生七十古来稀。休争强与弱，行乐是便宜。
元	谢应芳	《吴下咏怀（八首）》	阖闾城下柳，新种绿阴成。树系浮江马，枝迁出谷莺。朝家方用武，僧寺总屯兵。犹喜湖田熟，街头米价平。
元	王哲	《苏幕遮》	醴泉人，都作善。急急光阴，似水还如箭。荣贵虚劳休自羡。四假凡躯，恰似蚕身缘。各缚缠，夸做茧。裹了真灵，真待锅儿煎。这个王三行方便。不信之时，不见害风面。
元	杨维桢	《西湖竹枝歌（九首。一作“小临海曲”）》	家住城西新妇矶，劝君不唱《金缕衣》琵琶原是韩朋木，弹得鸳鸯一处飞。
元	王冕	《送沙学正归松江》	范蠡岩前云似锦，吴松江上水如天。送君去去青霄近，老我萧萧白发悬。杨柳风清千里梦，梅花雪落五更船。对人休说儒官冷，圣主于今正待贤。
元	潜真子	《苏幕遮 七返还丹，在人先须，炼己待时》	七返功，人难会。返本还元，七转收归兑。阳九但行阴六位。何虑三峰，雪里安然睡。在人修，须发志。烹炼依时，勿使心游外。澄净湛然无垢腻。神水频浇，别有甘甜味。
元	王冕	《扬州成元章居竹轩》	老夫住近山阴曲，万竹中间一草堂。开径不曾防俗客，读书恰是得清凉。好风时时动环佩，明月翩翩来凤凰。正与诸君轩子近，可能携酒共徜徉？
元	欧阳玄	《渔家傲》	九月都城秋日亢。马头白露迎朝爽。曾向西山观苍莽。川原广。千林红叶同春赏。一本黄花金十镪。富家菊谱签银榜。龙虎台前驼鼓响。擎仙掌。千官瓜果迎銮仗。
元	杨维桢	《用苏昌龄韵，赋李紫筼白云窗》	紫筼之筼筼满林，白云之云云复深。忽见南山有真意，时闻好鸟流清音。盆翻玉女当窗雪，棋款仙樵石几阴。为子朗歌成古调，写以老铁解庐琴。
元	张翥	《鹧鸪天》	一曲吴歌酒半酣。声声字字是江南。书凭仙苑青鸾递，花助妆楼粉蝶衔。飞燕瘦，宝儿憨。已妍还慧更岩岩。无因翦得湘江水，与蘸春云作舞。
元	王＊	《满庭芳》	在俗修真，居尘出世，当以悟性为先。处心清静，常守定中禅。见素少思寡欲，忘人我、随分安然。行藏处，潇潇洒洒，渴饮倦来眠。问归根复命，还须立鼎，炼汞烹铅。遇采铅时节，把火先扇。握固则云藏烟聚，运动则斗转星旋。半时内，玄机成象，月白照青天。
元	杨维桢	《八月五日，偕钱唐王现、海昌李勋、大梁滑人》	十年不踏玛瑙石，今日重登口子峰。外湖水绕玉螮蝀，里湖水浸金芙蓉。崔老题诗欲招鹤，生公说法善降龙。浮云富贵眼前见，从此道人轻万钟。
元	马钰	《清心镜 赠刘先生》	个青牛，引白犊。向曹溪深处，往来相逐。更时时、卧月眠云，疏凡间草木。餐三阳，投九畜。子母温柔，免劳看牧。待一朝、得赴蓬瀛，显。
元	谭处端	《酹江月》	自然之道，禀根元、真正精神圆聚。一点灵光无内外，明彻辉通玄户。寂淡偏宜，贫闲最好，物外逍遥处。长长不昧，湛然神室常住。无论妙奥难穷，须凭慷慨，认把元阳固。搜取天真勤锻炼，触处般般回顾。火里莲生，山头焰灭，端的缘相遇。风仙重会，共游三岛云路。
元	周伯琦	《纪行诗》	万幕悬崖下，高低疏复稠。罽墙联虎卫，幄殿耸龙楼。榆柳清长昼，槐松飒早秋。威容隆古昔，神武镇中州。
元	张翥	《感皇恩 题赵仲穆书凌波水仙图》	湘水冷涵秋，行云平贴。时见惊鸿度萍末。雾鬟烟佩，微步一川凉月。软波擎不定，龙绡袜。楚楚绀莲，瑶瑟。照影明两清绝。汜人何处，起舞为谁轻别。数峰江上晚，和愁叠。
元	许有壬	《沁园春》	老子当年，壮志凌云，巍科起家。被尘嚣沸耳，鏖成重听，簿书眯眼、攻作昏花。天上归来，山中绝倒，部曲黄牛鼓吹蛙。闲宫好，判园丁牧竖，一日三衙。平生几度天涯。恰舣住飘飘泛海槎。向竹林苔径，时来教鹤，山泉石鼎，自为烹茶。庭下花开，楼头雨霁，尽着春风笑鬓华。功名事，问西山爽气，多少烟霞。
元	马钰	《西江月》	卧化胜如坐化，修行所贵真常。假躯难以做馨香。何必临归著要。说破飞升一著，成仙只是神光。天宫无用臭皮囊。携去深山掉样。
元	张翥	《木兰花慢 次韵陈见心文学孤山问梅》	压西湖千树，曾几度，为携尊。向柳外停桡，苔边待鹤，酒熟诗温。瀛洲旧时月色，怅荒凉、惟有数枝存。天上梨花成梦，江南桃叶移根。如今憔悴客愁村。难返暗香魂。甚岁晚春迟，角寒笛晓，雪暗云昏。登临不甚寄目，但青山、隐隐月纷纷。再约与君同醉，从他啄木敲门。
元	王哲	《采桑子 昆仑山》	扶桑日出分明照，蓬岛相邻。若要亲亲。除是清闲只一身。逍遥无事方能到，俯瞰迷津。炼就重绕。绕字有误顶上孤峰现宝珍。
元	王冕	《归家》	我母本强健，今年说眼昏。顾怜为客子，尤喜读书孙。事业新灯火，桑麻旧里村。太平风俗美，不用闭柴门。
元	吴存	《水龙吟 送余干教邓觉非归吴》	琵琶亭下春波，滔滔流入三吴去。东风也似无情，不约木兰舟住。中有仙翁，衫乌帽，笔床谈尘。道越乡虽好，昨非今是，终不似，归来赋。想见莓苔三尺，玉琴清、杏梢初雨。青青衿佩，童参冠伍，徘徊江暮。我意尤长，公行不顾，一声柔舻。趁轻风径上蓬莱顶，去天尺五。
元	马钰	《巫山一段云》	洞里乾刊异，悠然看不穷。虎龙入白云中。不见往来。姹女婴儿忒。争把昆仑顶戴。琼瑶撞透出灵胎。跨鹤去蓬莱。
元	邵亨贞	《暮春过溪上旋即返棹早秋成四韵奉寄》	桃花浪里泊扁舟，草草相逢恨莫留。一自春风来折简，几番夜月独登楼。尘踪偃蹇长怀旧，蓬鬓萧疏又见秋。为报故人安好在，身闲不负远公游。
元	王冕	《江南民》	江南民，诚可怜，疫疠更兼烽火然。军旅屯驻数百万，米粟斗直三十千。去年奔走不种田，今年远丁差戍边。老羸饥饿转沟壑，贫富徭役穷熬煎。豺狼左右虎后先，况尔不肯行楮钱。楮钱不行生祸愆，官司立法各用权。生民自此多。君不见海东风起浪拍天，海中十载无渔船；又不见淮南格斗血满川，淮北万里无人烟。通都大吧尽变迁，新鬼旧鬼皆衔冤。今上圣明宰相贤，政如日月开尧天。大布德泽清八埏，百辟忠义何以言？捐生弃死非徒然，我在畎亩心拳拳。无能与尔扶颠连，老眼迸泪如飞泉。
元	梁寅	《木兰花慢 贺彭子寿伯埙叔侄新居》	羡楼台有地，不改换、旧林塘。想叔父东山，郎君玉树，筹画非常。云霄正期勋业，见先恢、庭户揽风光。苍霭昼生翠牖，丹霞晓映雕梁。春莺求友候春阳。应恋木千章。宜永日图书，凉飙丝竹，皓月壶觞。蓬莱宛然异境，爱琪花、瑶草近人香。老矣犹夸能赋，忆君梦到华堂。
元	吴镇	《酒泉子 鸳湖春晓（在县西南三里真如寺?》	湖合鸳鸯，一道长虹横跨水，涵波塔影见中流。终日射渔舟。彩云依傍真如墓。长水塔前有奇树。雪峰古冷于秋。策杖几经过。
元	马熙	《摸鱼子》	买陂塘旋栽杨柳，飞桥检校公务。当年题柱非无意，借用池墨玄雨。沱共渚。早有路潜通，海上三神屿。归来笑语。便玉横空，金猊跨海，安有野亭趣。裴中令，别墅相师惟许。倡酬声应钟吕。若教子午成丁卯，容得老渔寻句。忙唤醑。好净洗穷愁，却与论诗谱。西风道古。我欲系匏瓜，匏瓜何在，缑氏已无圃。
元	元好问	《青玉案》	落红吹满沙头路。似总为、春将去。花落花开春几度。多情惟有，画梁双燕，知道春归处。镜中冉冉韶华暮。欲写幽怀恨无句。九十花期能几许。一卮芳酒，一襟清泪，寂寞西窗雨。
元	梁寅	《菩萨蛮 湖口》	海门西上帆如电。神灵借与天风便。容易见庐山。云中双鹤还。风匀波不怒。水碧涵山翠。沽酒酹神君。醉吟湖上春。
元	王冕	《南城怀古 其二》	青山连壁是居庸，古北渔阳一线通。人物尽随风土变，川原须是古今同。淡烟著柳金沟暗，小雨飞花玉殿空。昨夜角声吹不起，老乌啼过建章宫。
元	王吉昌	《南乡子》	离苑绿波飞。坎殿澄清奋火威。变化降升凝真象，功归。上德恢弘斡妙机。梨枣体娇肥。玉女殷勤献紫微。香衬彩霞光日月，巍巍。无像圆明。
元	杨维桢	《吴城曲》	吴兵夜入郢，小弟骄父兄。弯弓射天日，辇土筑长城。长城筑未竟，客主老蛮荆。
元	杨果	《越调·小桃红》	碧湖湖上采芙蓉，人影随波动，凉露沾衣翠绡重。月明中，画船不载凌波梦。都来一段，红幢翠盖，香尽满城风。
元	王哲	《西江月 四宝》	堪叹笔砚纸墨，结绳制度规模。寻常写染永成书。偏称文房注疏。独我摇头不管，教大记录元初。灵光一点便开舒。复把真如返觑。
元	蒲道源	《水调歌头 癸未中秋雨闷中示德衡弟》	天公何见戏，凡事每相乖。应知今夜秋半，故放云霾。不遣娥窥户，空使骚人赏客，尊俎预安排。无复弄清影，只自黯愁怀。下帘栊，收绮席，罢金钗。谁能为我，叩广寒玉殿令开。待得良辰美景，却遇凄风苦雨，好事实难谐。高卧清无梦，檐溜滴空阶。
元	姬翼	《鹊桥仙》	玄珠无类。真容无对。不许纤尘遮盖。年深团练转分明，要天府、收藏没赛。全身轻快。浑无机械。法网尘情俱解。有人登垅欲商量，此不许。
元	姚燧	《南乡子 次冯雪崖韵二首》	荆宪品皆加。才罢还除世共华。恨杀岘山山下路，梅花。谁醉双瓶玉照沙。涂水听宣麻。行脚阳春起未涯。君去莫嗟风土异，堪夸。君祖乡邻。
元	倪瓒	《丙子岁十月八日夜泊阊门将还溪上有怀友仁陆》	明发辞吴会，移舟夜淹泊。空宇垂繁星，微云暝前郭。沉沉抱冲素，悄悄伤离索。归扫松径苔，迟君践幽约。
元	元好问	《玉楼春》	秋灯连夜寒生晕。书砚朝来龙尾润。胧胧窗暗移时，槭槭檐声还一阵。黄花白酒登高近。意外阴晴谁处问。青山只管恋行云，忙杀晚风吹不。
元	刘敏中	《满江红 大德己亥冬，余再至京师，闻中书掾》	间，名声籍籍。已而认君于王礼部博家，岁余，君篆秩满，出尹余乡阳丘。阳丘大县，繁阜难治，君至，刳疣抉蠹，善政日闻。甲辰春，余还乡江野亭，实迩县，郛君有暇，必丛容就余，啸咏相忘，追泉石之乐。是岁十月，君受代，自尔来益数，情益款，而知益以深。忆昔言曰，吾当去矣，途既戒矣，先生岂有言乎。余念之曰，敬甫，子以敬自铭者也，人之才不同，概言则有能有不能无可无不可二者而已，若吾子无可无不可才欤，以无可无不可之才，而行之以敬，则异时功业之所就，非余所得虑者，子惟持子之敬，慎子之才而已矣。衰怀激烈，不觉黯然，于是饮之酒，而赠之以歌，实乙巳三月下瀚一日也。百花开后，殿余春、只有翻阶红叶。人似春光留不住，半夜东风作恶。寥落离怀，苍凉行色，更与花前酌。浩歌一曲，鸟啼花自飞落。潇洒谁复如君，溪山如此，何限山中乐。政尔功名相促迫，眼底台东阁。我识君才，青云明日，万里秋天鹤。有时还梦，野亭亭下岩壑。
元	白朴	《满江红 题吕仙祠飞吟亭壁，用冯经历韵。》	云外孤亭，空怅望、烟霞仙客。还试问、飞吟诗句，为谁留别。三入岳阳人不识，浮生扰扰苍蝇血。道老精、知向树阴中，曾来歇。松樨在，虬枝结。皮溜雨，根盘月。恨还丹不到，后来豪杰。尘世千年翻甲子，秋空一剑横霜雪。待他时、携酒赤城游，相逢说。
元	王哲	《苏幕遮》	会传杯，经每醉。能吃残馀，得饱长长睡。眼里清闲祥又瑞。时复观瞻，白黑黄红翠。出虚空，无堕坠。琼蕊玲珑，显现真嘉致。灵神来望视。移入金盘，天上夸奇异。
元	尹志平	《道无情》	不避春风迢递。来往默通真意。那个是吾家。信天涯。本性玄通无托。到处一身安乐。了了没西东。住云峰。
元	王冕	《秋怀 其十》	东篱有佳菊，不比春兰芳。繁霜毒万卉，敷荣自弥章。云胡靖节后，古意俱茫茫。但见三径草，寂寞凄余香。
元	杨维桢	《小临海曲（十首。一名《洞庭曲》）》	仙橘大如斗，浮之过洞庭。江妃浑未识，唤作楚王萍。
元	萨都剌	《赠刘云江宗师》	羽人推转阿香车，童子穿松拾翠华。天上赐衣沾雨露，山中诗锦织云霞。瑶台紫气秋横剑，石室丹光夜走砂。拟借茅君三白鹤，乘风骑到玉皇家。
元	王逢	《赠穷独叟》	穷阴结长寒，木介河生澌。旷野独兽号，异乡孤臣悲。薜衣带胡绳，三年限朝仪。岂徒无炊火，顾有麻斩齐。身幸免污辱，言之泪交颐。脱急藉朱家，吊古怀要离。溯风酒三酹，老气吞畎夷。誓刳枭獍肉，用塞乌鸟饥。汉酬张良志，吴乞伍员师。行歌《独碌》篇，以继《从军》诗。
元	萨都剌	《山中怀友》	自是麒麟种，卑栖又几年。胡庐南雪下，短褐北风前。岁莫山林瘦，天高雨露偏。惟应丈夫志，未受故人怜。
元	王冕	《素梅 三九》	瘦夷一枝横照水，疏花点点耐清寒。雪晴月白孤山下，几度清香拄杖看。
明	楚石梵琦	《怀净土诗（八首。原一百十首）》	山云霭霭水泠泠，共说西方一卷经。石虎却来岩下啸，泥人先往树间听。风飘阳焰随波散，雨浥空花逐蒂零。极乐此时堪驻足，弥陀何处不流形。
元	杨维桢	《望洞庭》	琼田三万六千顷，七十二朵青莲开。道人铁精持在手，啸引紫凤朝蓬莱。龙子卧抱明月胎，须臾化作桃花腮。嗟尔云槎子，何处忽飞来？蓬莱之浅今几尺？黄河之清今几回？云槎子，云是江上来。但知东方生，卖药五湖上，不知张使者，北犯七斗魁。云槎子，吾与尔何哉，任公钓竿在东海，潮压桐江江上台。
元	周砥	《夜坐怀孝常》	待月下石壁，罢琴竹间亭。坐绝百虫响，旅怀才夜宁。天高玉露泻，草木流晶荧。四山湛秋色，万物无隐形。风蝉抱叶落，雪鹄迎云停。此时西涧人，柴门久已扃。谁同展清会，念此风泠泠。世难避空谷，忧思同醉醒。偶适不为贵，人生易飘零。茫茫河汉流，荧惑光众星。干戈未衰息，前途杳冥冥。岁晏有结托，东去浮沧溟。
元	关汉卿	《【仙吕】醉扶归 秃指甲》	十指如枯笋，和袖捧金樽；杀银筝字不真，揉痒天生钝。纵有相思泪痕，索把拳头揾。
元	王哲	《青莲池上客 上元看辊灯＊》	上元景致真堪看。更片片、行云散。现出天如青玉案。放开心月，慧灯明照，两交光灿。球妆七宝玲珑焕。把性烛、当中按。一对金童呈手段。琼推转，顺风归去，辊入蓬莱观。
元	元好问	《蓦山溪 夏景集曲名》	梁州夏早，南浦荷花媚。人月欲圆时，贺圣朝、生申名世。桂枝香满，早夺锦标回，春光好，少年游，烂醉蓬莱里。谒金门贵，小镇西南地。品令贯三台，雄望、江南江北。归朝欢乐，好事近佳辰，风流子，玉团儿，为唱千秋岁。
元	张雨	《满庭芳 重九次赵侯韵》	湖曲荒烟，石林斜日，笛声凄断山阳。孤怀无托，只用醉为乡。回首西风黄落，尽输他、松桧青苍。相思处，书题新橘，还待满林霜。人生难会合，良辰孤负，把菊传觞。便三人对月，独自清狂。正为跫音空谷，天远近、鸿鹄高翔。空追和，阳春一曲，聊代紫萸囊。
元	宋＊	《风流子 至元四年七月二十又二日，苏伯  侍》	三子名梯云、云、步云者，方成童就传，乃求放吾儿制名，遂命之曰来云。继徵词以纪事，赋此以赠。儿已满弥月矣，侍郎作汤饼会，并书呈席绀宇瑞烟浮。仙童小，高举觅真游。霞绚九光，徘徊若木，日宣五色，照耀瀛洲。人争睹，翱翔趋绛阙，夭矫上昆丘。几度骖鸾，峨眉东畔，有时跨凤，恒岳南头。何事暂夷犹。尽青冥远览，碧落奇搜。不数薰香妩媚，传粉娇羞。笑襁褓，人间羊祜，桑弧蓬矢，地上齐州。剩费通家小字，衮衮公侯。
元	程文海	《点绛唇 送王世英》	执法星边，从前合着双星佐。近来添个。转觉光明大。到得长干，想见莺花过。情无那。王郎知麽。唤起思归我。
元	刘志渊	《长思仙》	鼎乾坤，炼雌雄。阴变纯阳空像同。纵横妙体融。风乘我，我乘风。风我相乘法界中。无形空不空。
元	马钰	《忆王孙》	麻衣纸袄度冬寒。暖阁红炉永不堪。认正些儿理端的。气神安。结就。
元	耶律铸	《木兰花慢 丙戌岁，游永安故宫，遍览太液池》	客，感而赋此。花枝临太液，解语、入温柔。桂窟低迷，天香飘荡，倒影迟留。须知画图难足，更青山环抱帝王州。，凤吹绕瀛洲。记水浅蓬莱，尘扬沧海，一醉都休。华胥梦，虽无迹，甚鼎湖、龙去水空流。青鸟不来难问，玉妃几度仙游。
元	王冕	《客兴》	鹤鸣猿啸近如何，客里枯衣结薜萝。峡石卧云山气重，江风翻雨树声多。狂夫对酒评秦法，野老敲檀和楚歌。谁似酸斋弄奇崛？好诗和梦写渔蓑。
元	侯善渊	《西江月》	割断铜绳铁网，敲开玉锁金枷。波涛苦海遇灵槎。游奕无阴村下。不在忘标指月，何须折桂拈花。太虚鼎里炼丹砂。结就玄珠无价。
元	王哲	《红芍药》	这王哲知明，见菊花坚操。便将重阳子为号。正好相倚靠。每常却要，缀作诗词，笔无停自然来到。心香起、印出仙经，便贯通颠倒。便贯通颠倒。早得得良因，速推推深奥。玄玄妙妙任穷考。又更餐芝草。白气致使，上下盈盈，金丹结、练成珍宝。凭时节、永处长生，住十洲三岛。住。
元	倪瓒	《喜谢仲野见过》	阶下樱桃已着花，窗前野客独思家。故人携手踏江路，拄杖敲门惊梦华。藉草悲歌声激烈，停杯写竹字欹斜。新蒲细柳依依绿，西北浮云望眼遮。
元	李俊明	《南乡子 李克绍生朝》	来往亦风流。曾伴仙翁衣锦游。闻道长平朱紫地，西楼。依旧人人说故侯。能得几春秋。未必灵椿老便休。自有枝枝丹桂在，何忧。宝月忙催。
元	王哲	《川拨棹》	这修行诀。便安排得有次节。把清静天机，今朝分明漏泄。使人人，玉花结。从头一一稳铺设。向五更里看摆拽。将此脱壳神仙，玲珑玎铛做绝。害风儿，怎生说。
元	尹志平	《无梦令》	我向幽窗守拙。勘破春花秋月。得意便归来，好把身心休歇。休歇。休歇。锻就一炉春雪。
元	杨维桢	《小香》	一场春梦不须忙，剩买春风又几场？一丈花开红玉蝶，小香何日比花长？
元	马钰	《无梦令》	物外洞天金雨。浇溉九还之数。猿马两澄澄，自是性停命住。命住。命住。产个胎仙飞举。
元	袁易	《台城路 和师言送春》	落红填径东风恶，贪飞燕雏归晚。听雨楼低，留春地窄，谁念闲情消减。天涯漫览。正鸥渚波宽，柳汀云黯。赖有遥峰，数尖遮断送愁眼。年年春草又绿，看花人自老，遗恨天远。雁柱凝尘，鲛绡暗墨，青鬓吴霜轻点。风流渐懒。但诗恼东阳，病添中散。院落无人，绣帘和絮卷。
元	王冕	《鸜鹆谣》	鸜鹆入树腹，雎鸠乱关关。妖氛扇幽邃，幻惑成至欢。漫漫恣宵旰，终永期无患。凄雨苦何其，余花惨无颜。风俗陡衰毁，教化委荆菅。君子致远虑，隐忧增忾叹。
元	梁寅	《浪淘沙 冬景》	锦树分明上苑花。晴花宜日又宜霞。碧烟横处有人家。绿似鸭头松下水，白于鱼腹柳边沙。一溪云影雁飞斜。
元	杨维桢	《三妇词》	大妇善主馈，甘旨出中厨。中妇善调筝，清歌似罗敷。小妇似小乔，中夜读兵书。丈人不复乐，起起去防胡。
元	曹伯启	《如梦令 赠道夫二首》	学有探奇索妙。命有人僧鬼笑。难与老天争，寂寞汉陵周庙。权要。权要。林樾有人清啸。
元	王哲	《留客住》	但人做。限百年、七旬难与。夺名争利强凭，徒劳辛苦。金飞玉起催逼，老死还被，儿孙拖入土。余今省悟。舍攀缘爱念，一身无虑归去。云水长游，清闲得遇。识汞知铅，气满精牢神聚。金翁却期，黄婆匹配，能养婴儿姹女。刀圭足数。又蓬莱客，至，上仙留住。
元	王蒙	《茌平县西门邮亭废圃中有花名玉珑瑽枝叶与琼》	笔赋二律谁司后土作花王，忍置瑶华官道傍。衣袂不经尘世染，梦魂犹带广寒香。孤蟾照破琼林雪，飞蝶栖残珠树香。天上人间惟有此，好将阑槛护荒凉。
元	刘秉忠	《小重山》	一片残阳树上明。百禽争噪、雨初晴。西风鸿雁落沙汀。归舟远，渔笛两三声。烟草逐人行。前山青未了、后山横。山川人物斗峥嵘。黄尘路，鞍马笑平生。
元	王冕	《心远轩》	渊明赋归去，寓意在田园。结庐杂人境，喜无车马喧。秋风菊采采，春风柳娟娟。人迹日已疏，世事日已迁。高卧北窗下，梦寐羲皇前。萧散万虑空，岂但琴无弦？上人绝遐想，所适乃自然。端居中淡寂，不在地静偏。缅怀千载风，所以名吾轩。
元	吴镇	《渔父》	残阳浦里漾渔船。青草湖中欲暮天。看白鸟，下平川。点破潇湘万里。
元	马熙	《摸鱼子 并序 中执法安阳公初度之辰， 熙赋》	首句，为新得园池，成公志也。公洎可行都司各和二首，桢和二首。既而可行董浚筑之役，竣事，复八赓公韵，公亦和之，愈出而愈奇，有本者如是夫。公命熙复赓，而鼯技穷矣，搜枯得九首，并倡为十阕，谨录以呈，优希指教买陂塘旋栽杨柳，参知绿野机务。春花秋月冬宜雪，夏有芰风荷雨。亭北渚。更倚棹观鱼，时憩东西屿。掀髯自语。任黄阁丝纶，彤庭剑履，未换涉园趣。人间世，多少高眠巢许。勋庸终愧伊吕。得闲宰相方为贵，谁识山中诗句。觞玉醑。看老鹤翩跹，舞入南飞谱。清风万古。是旧隐韩，新堂醉白，香满菊花谱。
元	王哲	《渔家傲 昆仑山石门庵》	人得石门山上住。弟兄手脚无安措。一日三时长厮觑。厨里去。搬柴运水投锅釜。若劝同流疾作做。心头一点你教误。我待分明说一句。从开悟。天机不敢轻彰露。
元	山主	《临江仙》	五色云开观三界，众生个个痴狂。争名夺利色财荒。烟花丛里，游戏恋红妆。百载浮生如一梦，强贪谩使身忙。飞蛾绕焰鹿奔场。情牵欲慈，
元	高道宽	《苏幕遮》	妙还元，镇常在。丹药白银，那个人不爱。武士将来教君解。琢就银壶，提向街头卖。要三成，弃两坏。最上功夫，巧造十分大。圆满一旬遍饮快。醉赴蟠桃，归去君休怪。
元	元好问	《促拍丑奴儿 皇甫季真汤饼局，二女则牙牙学》	幻??铣滴朱麝掌中香。可怜儿、初浴兰汤。灵椿未老丹枝秀，东邻西舍，排家助喜，沽酒牵羊。天与读书郎。便安排、富贵文章。高门自有容车日，明年且看，青衫竹马，雁雁成行。
元	善住	《忆王孙 咏柳》	一株闲伴霜陵桥。斜倚东风学舞腰。游子寻春骏马骄。欲魂销。和雨。
元	王冕	《会友》	蜡屐冲寒雨，紫门启晓云。相忘不问讯，长久却论文。煮茗山泉活，移花野色分。城中甚喧杂，此地寂无闻。
元	丁鹤年	《夜宿染上人溪舍》	云去禅关户牖空，清溪碧树有无中。倒涵天影鱼吞月，逆战秋声犬吠风。见性本图先作佛，劳形翻愧早成翁。杜陵老去归无计，来往那辞恼赞公。
金	元好问	《过诗人李长源故居》	楚些招魂自往年，明珠真见抵深渊。巨鳌有铒虽堪钓，怒虎无情可重编。千丈豪气天也妒，七言诗好世空传。伤心鹦鹉洲边泪，却望西山一泫然。
元	王吉昌	《感庭秋 全真》	阴阳悉备道风淳。精粹保天真。分擘刚柔动静，炼九还、丹体清新。扶持一性已通神。触处露全身。了了三空无碍，混太虚、体净超尘。
元	元好问	《箕山》	幽林转阴崖，鸟道人迹绝。许君栖隐地，唯有太古雪。人间黄屋贵，物外只自洁。尚厌一瓢喧，重负宁所屑，降衷均义禀，汩利忘智决。得陇又望蜀，有齐安用薛？干戈几蛮触，宇宙日流血。鲁连蹈东海，夷齐采薇蕨。至今阳城山，衡华两丘垤。古人不可作，百念肝肺热。浩歌北风前，悠悠送孤月。
元	王冕	《示师文》	尔父既清苦，尔身何可言？且宜修道德，不必问田园。花落江城晚，烟横野树昏。此时光景异，只合住山村。
元	谭处端	《南柯子》	云去南山静，风来渭水寒。凌波凝结一团团。万里晴空，清爽此时观。雄剑鸣开匣，人头落玉盘。一轮明月上栏杆。了了从斯，心意始闲安。
元	张弘范	《点绛唇》	独上高楼，恨随春草连天去。乱山无数。隔断巫阳路。信断梅花，惆怅人何处。愁无语。野鸦烟树。一点斜阳暮。
元	贯云石	《红绣鞋》	挨着靠着云窗同坐，看着笑着月枕双歌，听着数着愁着怕着早四更过。四更过，情未足；情未足，夜如梭。天哪，更闰一更儿妨甚么！
元	马钰	《满庭芳 赠于九皋先生》	休言百岁，七十者稀。那更不测。闲想妻男，自己总是行尸。眼前荣华境界，是昏迷、性命根基。如省悟，把家缘撇下，物外修持。灵利翻成懵懂，便蓬头垢面，密护玄机。真息绵绵，祥瑞遍满华夷。欲赴蓬莱径路，仗三千、功满云归。神光灿，与大仙相聚，有甚伊。
元	元好问	《山居杂诗》	川迥枫林散，山深竹港幽。疏烟沉去鸟，落日送归牛。
元	刘敏中	《鹊桥仙 张古齐送古铜研滴，书此为谢》	乌瞻三足，蟾看腹。矫首惊虬突兀。走来便吸绣江波，却只是、陶泓旧物。玄卿如故，毛生未秃。老楮犹堪一拂。此时才气谁先，看个个。
元	张之翰	《沁园春 送赵彦伯御史》	君按西秦，我走东秦，一尊共开。恨匆匆行色，无多款曲，区区别语，未易安排。百二关河，三千道路，前岁如今曾往回。但休问，过潼关北去，都是诗材。公余应见青崖。怕念我、兹游无好怀。也知巧宦，常居要地，其如公论，不用非才。北渚光中，华峰影里，放得婆娑亦快哉。三年里，尽平分烟景，抖擞尘埃。
元	王哲	《忆王孙》	长安为甚便归来。使我莲花五叶开。别有清光旧镇醅。独倾杯。免了。
元	侯善渊	《洞天春》	剖判初分，一变潜龙，混开二仪。见日精月髓，凝铅结汞，阴阳返复，虎跃龙飞。否泰相交，屯蒙复卦，易象还亢出坎离。纯精粹，焕童蒙奕羽，璺化微。大哉至道真奇。又谁肯将心复旧闾。镇地鳌、托出苍穹巨，际嵋山横秀，孤月澄辉。海净天空，飞尘不到，爽气神清绝妙机。通真路，换凡躯绰约，顺风而归。
元	姚燧	《鹧鸪天 遐观堂暮饮》	谁道夔龙不致君。白头离乱不曾闻。三秦碧树生春色，千里青山入暮云。何事业，底功勋。百年五十已中分。从今万八千场醉，莫酹刘伶荷锸。
元	张翥	《喜迁莺 琼花》	东风吹尽。但一片绿阴，空留春恨。后土祠荒，飞琼谪久，还喜玉容堪认。二十四桥夜月，二十四番花信。便载酒，怕芳菲易老，阴晴难稳。娇困。羞起晚，伫立画阑，净洗闲脂粉。沉水浓熏，蜂黄淡染，自有绝尘香韵。也知世间无对，肯许浮花相近。凤箫远，待数枝折与，玉峰人问。
元	王哲	《转调丑奴儿》	苦苦劝愚人。被财色、投损精神。利缰名锁休贪恋。乐清闲、养就天真。性圆丹结，方知道、蓬莱异景、元来此处，别有长春。
元	叶颙	《春晓》	数点滋花雨未干，弄晴红日上阑干。杏花梢上风微动，着意吹人也不寒。
元	杨真人	《辊金丸》	四更里，法鼓响。金鸡儿木头唱。便斡旋，升降透双关，早起随明堂过。虎龙自在通来往。能抽添，运水火。炼黑赤炉内辊金丸，迸雪白，珠。
元	王吉昌	《感庭秋》	如如彻底性圆明。三昧理研精。纵使头头应显，是一灵、阴魄神情。玄机须悟志澄清。丹体鼎煎烹。养就纯阳法象，性命全、永保无生。以上。
元	杨维桢	《春晖草》	宜男花，春晖草，小草报春晖，叶好花亦好。花上青蚨缀枝满，阿奶花开春日短。疾风卷地起，劲草偃如麻。借问春晖草，漂蓬落谁家。阖闾城外髑髅台，阿奶些魂台上来。宜男草抽花染血，花上之血不可灭。
元	韩奕	《晚步》	客愁思散步，力疾下高堂。水暖知鱼乐，林幽识蕙香。无风花信少，不雨菜畦荒。解后西邻叟，闲谈到夕阳。
元	王逢	《韩醴泉先辈余曲车道士邀游东欢桥钓矶岩壁既》	我志千载前，而生千载后。间劳济胜具，或寓醉乡酒。东郊秀壁参错明，螮蝀下饮波神惊。看云衣上落照赤，放棹却赴糟台盟。糟台筵开戛秦筑，霜寒入帘吹绛烛。沉香刳槽压蔗露，风过细浪生纹縠。水晶碗，苍玉船，载酬载酢陶自然。鼻头火出逐獐未必乐，髀里肉消骑马良可怜。五侯七贵真粪土，蜀仉如飘烟。闻鸡懒舞饭牛耻，中清中浊方圣贤。岂不闻县谯更阑漏迟滴，又不见天汉星疏月孤白，几家门。锁瓦松青，仅留校书坟上石。坟上石，终若何，醴泉曲车更进双叵罗。
元	元好问	《太常引》	官街杨柳絮飞忙。鞍马送年芳。诗兴更教狂。算能醉、花前几场。满城桃李，一枝香雪，不属富家郎。风雨没商量。快来与、梨化洗妆。
元	谢应芳	《遣兴和马公振韵》	马图毋怪出河迟，世事方如理乱丝。莲叶有巢龟已老，竹花无实凤仍饥。篱边艇子供垂钓，林下樵童许看棋。苜蓿一盘三丈日，山妻白首案齐眉。
明	楚石梵琦	《怀净土诗（八首。原一百十首）》	一带云山一草堂，一瓶净水一垆香。心融有念归无念，日课朝阳到夕阳。红杏雨余春正好，白莲风细夏偏长。假饶劫火烧千界，不动吾家圣道场。
元	杨维桢	《舟次秦淮河》	舟泊秦淮近晚晴，遥观瑞气在金陵。九天日月开洪武，万国山河属大明。礼乐再兴龙虎地，衣冠重整凤凰城。莺花三月春如锦，兆姓歌谣贺太平。
元	姬翼	《春从天上来 天寿节》	帝锡嘉祥。正九五龙飞，大业繁昌。斡旋洪造，整顿乾坤，雷轰电掣成章。向玉京金阙，威音震、胆裂遐荒。胜陶唐。应群真交会，四海平康。宁论普天率土，但蠢尔王民，共赖胥匡。蛸翘，葵藿倾心，曷报惠泽恩光。炷兰薰瑞霭，祈黄屋、枝叶联芳。祝吾皇。愿龙图永固，圣寿无。
元	张宪	《李嵩宋宫观潮图》	磁州夜走泥马驹，卧牛城中生绿芜。炎精炯炯照吴会，大筑钱塘作汴都。玉殿珠楼连翠阁，七宝帘栊敞云幕。生移艮岳过江南，不数东京旧帷乐。茂树盘盘迷绿云，龙飞凤舞峰峦奔。玉床下压大江小，海水正入东华门。木樨花开秋可数，紞紞灵鼍振天鼓。海门一线截江来，雪壁银城昼飞舞。吴商楚估千万艘，黄龙战船头尾高。岂无海道走中土，长驱逐北乘风涛。烟雾苍苍绕城郭，屋瓦鱼鳞互参错。百万骄民事醉醺，坐使中原厌羊酪。因循六帝不复仇，西风八月凭江楼。攒宫人饮白骨恨，洪波不洗青衣羞。邦基削尽师臣逐，轵道人降子婴哭。绣胸文颈踏浪儿，反首谁能报君辱。庙子沙头卓大旗，天吴缩颈不敢驰。行人指塔话杨琏，三十六宫秋草飞。
元	王恽	《秦楼月 已丑岁春分前一日，栽培众卉罢，晚》	药词秦楼月一阕，因放声自歌，浮大白者数行，实至元二十六年三月二十日也。时夜漏交二鼓灯下书，秋涧老人题花时乐。尊记醉平津阁。平津阁。一声金缕，满红叶。小阑此日情萧索。土膏一寸春如削。春如削。几时盼到，绛灯红烁。
元	薛昂夫	《山坡羊》	山光如淀，湖光如练，一步一个生绡面。叩逋仙，访坡仙，拣西湖好处都游遍，管甚月明归路远。船，休放转；杯，休放浅。
元	王哲	《南乡子 诫人礼拜》	堪叹这顽夫。空恁区区用力粗。五体相逢投地面，休遇。尚自劳劳礼假躯。在道本虚无。玄里藏玄妙不敷。内有元光人不识，唯吾。日日观瞻。
元	顾阿瑛	《蝶恋花 三月二十日，陈浩然招观音山，宴张》	曲，郯云台为之心醉，口占春江暖涨桃花水。画舫珠帘，载酒东风里。四面青山青似洗。白云不断山中起。过眼韶华浑有几。玉手佳人，笑把琵琶理。枉杀云台标外史。
元	王吉昌	《醉落魄》	齐心养浩。斡颠倒五行真造。灵风上下牙三岛。功契周天，真一内深抱。有形资养无形道。无情酝就有情宝。扶持体健神永保。独露禅天，心。
元	马钰	《满庭芳 赠潍州苗先生》	休夸美妙。休夸年少。休夸惺惺傻俏。休要夸张，能运心机奸狡。休夸多才多艺，更休夸、善耽家小。休夸，也休夸富贵，比贤校少。闲想轮回生死。闲闲看，丹经子书庄老。闲里寻闲，自是通玄明奥。闲中澄心养气，用闲功、炼成真宝。得闲趣，做清闲仙子最好。
元	张伯淳	《糖多令 寄吴间》	移住还瀛洲。天槎去莫留。数归期、已过中秋。上界群仙官府足，云不碍，水长流。酒令与诗筹。依然记旧游。倚斜阳、分付羁愁。应与鳌峰人共语，还不减，去年不。
元	元好问	《江城子 梦德新丈因及钦叔旧游》	河山亭上酒如川。玉堂仙。重留连。犹恨春风，桃李负芳年。长记莺啼花落处，歌扇後，舞衫前。旧游风月梦相牵。路三千。去无缘。灭没飞鸿，一线入秋烟。白发故人今健否，西北望，一潸然。
元	王冕	《舟中杂纪 其十》	老树转斜晖，人家水竹围。露深花气冷，霜降蟹膏肥。沽酒心何壮，看山思欲飞。操舟有吴女，双桨唱新归。
元	马致远	《落梅风》	心间事，说与他。动不动早言两罢。罢字儿碜可可你道是耍，我心里怕那不怕？
元	张雨	《蝶恋花 清明日，去梁溪，元镇买舟追送?》	雨馆幽人朝睡美。好趁春晴，茶灶随行李。九朵芙蓉青似洗。天河一夜增新水。相送殷勤烦主礼。燕子无情，不管帆樯起。错恨分风三十里。
元	贡性之	《涌金门见柳》	涌金门外柳垂金，三日不来成绿阴。折取一枝入城去，使人知道已春深。
元	王冕	《金水河》	金水河从金口来，龙光清澈净无埃。流归天上不多路，肯许人间用一杯？杨柳春融青雾拥，芙蓉秋霁锦帆开。老夫白发少年志，适兴时来看一回。
元	马钰	《长思仙》	紫芝汤。紫芝汤。一遍煎时一遍香。一杯万事忘。神砂汤。神砂汤。服罢主宾分两厢。携云现玉皇。
元	杨维桢	《宦官妾妇词》	君不见天宝时，云雨丧师君不知。宦官高力士，独为君言之。力士忧国岂可卑？又不见，建炎春，盗炎真州君不闻。宦官郤成章，上疏疵大臣。成章忧君君反嗔。於乎，咸淳师相势绝伦，襄樊蔽匿谁敢云？漏语一杀宫中嫔。
元	杨维桢	《览古四十二首 其四十》	昨日满头花，堂上争春妍。今朝大风起，花落玉津园。旧地易淮陕，取馘谐戎门。可怜於期首，不谢永州魂。
元	长筌子	《月中仙》	历劫清凝，鉴无私莹澄，谁是宜表。冲虚浩渺。统万灵机变，恢恢临照。湛然包大道。体难测、穷通暗报。素碧谁能到。寂寥九阳，闲静至玄奥。乾元浩立青霄，覆三千大千，神用枢要。高明杳杳。应四时生化，清虚颠倒。慧风空外扫。更廓朗、群迷怎晓。我今深通了。归来赏玩逍遥好。
元	刘秉忠	《点绛唇》	客梦初惊，雪晴风冷千山晓。塞烟沙草。又上邮亭道。石窟萝龛，为我君应扫。何时到。放怀吟啸。相伴山间老。
元	谭处端	《如梦令》	大道根元归素。绝尽人情思虑。火灭与烟消，认取元阳收固。此做。此做。便是长生捷路。
元	王逢	《故南台侍御史周公挽辞（讳伯琦，字伯温，号》	周氏饶望族，自宋世德茂。鹤林卧麟冈，山脉萃芝秀。笃生侍御公，犹坰在天厩。诸经内沦浃，百氏旁研究。鸾凤暂枳栖，鸳鹭寻羽簉。冰衔十职馆，相府六衣绣。荐掌西曹兵，雨听南垣漏。滦京侈篇翰，海岳肃笾豆。太子端本时，古传躬口授。遂致问龙寝，罔或爽鸡候。江东遭乱去，吴下为时救。非同使尉佗，常存谕廷凑。时将巨寓公，垂白竟拂袖。朝廷整风纪，坚志起不复。嘉鱼兼莼菰，小坞矗岩岫。短筇杖琅然，消摇几心噣。齐云楼始毁，承露盘既仆。新亭对泣暮，锦衣独归昼。禄赐无嬴金，乡饮惟醇酎。含凄歌《黍离》，委顺正丘首。孔戣真伯仲，张纲孰先后。逢也楚狂人，频年展良覯。拙诗序高父，家训赞大籀。楷书《河清颂》，俨若临九奏。兴来赫?虎笺，往往法急就。数谓麋鹿姿，合置文王囿。桑枢原宪贫，饭颗杜陵瘦。有怀感长笛，无才传耆旧。玉雪梅花坡，寒尽想春透。翛翛豹尾车，昨梦过圭窦。朔庭烟草丰，灵其祜巡狩。
元	刘敏中	《凤凰台上忆吹箫箫 赠吹箫东原赵生》	千古虞韶，凤凰飞去，太平雅曲谁传。有碧琼霜管，犹似当年。妙处风流几许，待试问、天外飞仙。西州客，心边赚得，一味春偏。清秋画栏高倚，屏金缕红牙，羯鼓湘弦。倩玉觞唤起，悲壮清圆。袅袅余音未了，正夜静、月上寒天。青灯外，有人无语凄然。
元	赵雍	《忆秦娥》	春寂寂。重门半掩梨花雪。梨花雪。芳心如醉，暗思当日。金钗欲堕乌云侧。佳人望断天涯客。天涯客。今年又过，清明寒食。
元	马钰	《桃源忆故人》	鸳鸯未老头先白。有甚因缘难测。说破自然会得。盖为贪迷色。人还省悟溪山蓦。物外专修道德。清净神仙法则。得住蓬莱宅。
元	许恕	《次承文焕黄山醉归诗韵》	黄山之南江水西，麦秋天气野阴低。隔溪雨过催花落，绕屋云归伴鹤栖。涤荡新愁烦浊酒，扶持残醉有枯藜。寄来妙句能相忆，那得樽前手共携？
元	马钰	《清心镜 咏长安》	论长安，多美事。端的日有，三仙向市。满城人、半做经商，半修炼真气。寿长人，最多矣。因知罪福，早闲心地。兴善缘、年例何如，见千。
元	马钰	《西江月》	物物般般认认。常常战战兢兢。心心念念恐沉沉。得得来来损损。日日清清净净。时时湛湛澄澄。惺惺洒洒这灵灵。灿灿辉辉永永。
元	王处一	《行香子 行化》	遇行缘，逢知友。法水浇心，滴滴灵明透。收在炉中无外走。二气升腾，颠倒祥辉凑。贯泥丸，通肘后。昼夜殷勤，不许纤毫漏。夺得玄珠呈好手。云步青霄，大道方成就。
元	刘敏中	《鹊桥仙 盆梅》	孤根如寄，高标自整。坐上西湖风景。几回误作杏花看，被梦里、香魂唤省。薰炉茶灶，春闲书永。不似霜清月冷。从今更爱短檠灯，夜夜看。
元	善住	《忆王孙 有怀》	天涯芳草碧萋萋。何事王孙去不归。城郭虽是人民非。信音稀。几度。
元	张翥	《鹧鸪天》	乍学琵琶已断肠。锦绦银甲玉悬。春风琼树声逾稳，秋水芙蓉字亦香。微敛笑，浅句妆。何须重觅杜韦娘。休教月底清歌去，怕趁行云上凤。
元	王吉昌	《水调歌头》	冲和养真命，神耀破昏衢。水山明秀雷泽，深处孕玄珠。七曜北辰枢纽，灿烂金华气结，槁木得重苏。灵腑风烟静，岳顶月轮孤。透三天，滋九鼎，饮琼酥。华胥笑傲，陶陶沉醉玉童扶。窈窕芝鹤驾，驰骤纯阳圣境，宇宙不能拘。寂阒先天貌，隐显混虚无。
元	马钰	《玩丹砂 赠药赵仙》	一志投玄绝利名。二无尘事气神清。三光攒聚永安宁。四序不分真造化，五般霞彩结成形。六铢衣挂鹤来迎。
元	马钰	《苏幕遮 劝李哥》	羊儿皮，虎儿质。害物心机，尽夜无宁息。虽恶肯将儿子食。休逞威风，真性宜调习。亲非亲，识非识。云水清闲，内外常游历。日用三餐凭乞觅。灭尽无明，便是波罗蜜。
元	沈禧	《满江红 咏全溪清隐》	拣好溪山，容我住、有幽禽调曲。缚数椽、低低茅舍，也胜华屋。镇日柴门无俗客，一渠流水铿金玉。任苔痕、草色带朝烟，侵阶绿。篱边种，陶潜菊。窗前植，王猷竹。乐有余、坦率频忘荣辱。吾爱吾庐真得趣，男婚女嫁情缘足。总明朝、风雨及阴晴，眠初熟。
元	马致远	《金字经》	絮飞飘白雪，鲊香荷叶风。且向江头作钓翁。穷，男儿未济中。风波梦，一场幻化中。
元	方行	《题美人图》	白玉帘开露气浮，芙蓉花近紫金钩。阳春一曲无人识，空拂银筝下翠楼。
元	元好问	《论诗三十首》	谢客风容映古今，发源谁似柳州深？朱弦一拂遗音在，却是当年寂寞心。
元	丁鹤年	《逃禅室与苏伊举话旧有感》	不学扬雄事草《玄》，且随苏晋暂逃禅。无锥可卓香严地，有柱难擎杞国天。谩诧丹霞烧木佛，谁怜清露泣铜仙。茫茫东海皆鱼鳖，何处堪容鲁仲连。
元	陈基	《十一月晦与同幕诸公登南高峰因过湖上小集》	落日湖头舣画船，买鱼沽酒不论钱。共过天下登临地，却忆官家全盛年。绿水映霞红胜锦，远山凝黛淡如烟。相携此夕干戈际，一听笙歌一慨然。
元	郯韶	《衡门书事（二首）》	门巷青苔积雨深，林华落尽一莺吟。高情不鼓南薰调，长日只闻流水音。涧底青丝牵弱荇，窗前碧色护来禽。莫嫌身外求名远，自是幽居惬素心。
元	马钰	《十报恩》	山侗四愿报师恩。天地收来入宝瓶。日月山川添壮观，虎龙婴姹得安宁。清轻浊重阴阳正，博厚高明品物灵。赫赤丹成全性命，超然跨鹤过天。
元	贯云石	《蝶恋花 钱塘灯夕 永乐大典卷二万三百五十四》	灯意留人云自列。六市轻帘，露钱塘月。十二修鬟流翠结。东风摇落仙肌雪。浅浅银壶催晓色。兰影香中，总是江南客。去国一场春梦灭。
元	侯善渊	《沁园春》	金阙琼楼，宝殿香云，朝现玉虚。参鸾驾凤，霓环佩响，天真谪降，久匿凡躯。顿觉寂然，灵光透体，混合玄元出有无。飞神剑，向龙宫海藏，奈取明珠。流霞显耀从初。万道金光罩鼎炉。炼纯阳丹就，通天透地，乾坤恍惚，升降沉浮。功满朝元，金童玉女，鹤驾香风出洞湖。争魁首，授群仙领袖，永镇瀛都。
元	侯善渊	《迎仙客》	道非遥，昆山隔。宴坐神思密赜。个中修，非筹策。一点晶金，宝璨炎炉赫。灵芝折。蟠桃摘。瑞气通流盈紫陌。玉龙吟，金童拍。皓鹤青鸾，间簇迎仙客。
元	杨维桢	《杵歌（七首。有序）》	叠叠石石石赘赘，立竿作表齐竿旄。阿谁造得云梯子，戋刂地过城百尺高。
元	王哲	《捣练子》	重阳子。全真理。阴阳颠倒怎生使。哩，哩。这头行，那头止。冲和上下分明是。哩，哩。
元	陈基	《通州》	渡江潮始平，入港涛已落。泊舟狼山下，远望通州郭。前行二舍余，四野何漠漠。近郭三五家，惨澹带藜藿。到州日停午，余暑秋更虐。市井复喧嚣，民风杂南朔。地虽江海裔，俗有鱼盐乐。如何墟里间，生事复萧索。原隰废不治，城邑靳可托。良由兵兴久，羽檄日交错。水陆飞刍粟，舟车互联络。生者负戈矛，死者弃沟壑。虽有老弱存，不足躬钱嵒。我军实王师，耕战宜并作。惟仁能养民，惟善能去恶。上官非不明，下吏或罔觉。每观理乱原，愧乏匡济略。抚事一兴慨，悲风动寥廓。
元	丘处机	《金莲出玉花 夏旱》	时当正热。正值天高时雨阙。万里晴晖。云欲生来风旋吹。如炉天地。尽日炎炎熔暑气。物困人疲。忆得前春嫌雨时。
元	王冕	《次韵答王敬助 其二》	西圃余姜蔗，东皋足稻粱。今年诚有望，吾计未全荒。倚仗停吟久，看云引兴长。邻家新酿热，同醉菊花傍。
元	王恽	《望月婆罗门引 昨者观唐津舟车之盛，通凑南》	有抱瑟竽门之叹，以婆罗门歌之河山清眺，风烟两戒见殷都。唐津浩浩舟车。一水东浮沧海，宝带束燕吴。更中州雄跨，奇货堪居。平生壮图。笑到此、反区区。正似齐门抱瑟，不解吹竽。视吾耿耿，道玉佩、或能利走。如不尔、归老樵渔。
元	元好问	《浣溪沙》	芍药初开百步香，小阑幽拚隔长廊。好花都属富家郎。此乐莫教儿辈觉，老夫聊发少年狂。高烧银烛照红妆。
元	王恽	《水龙吟 已未春三月，同柔克济河，中流风雨》	赋此词，且以经事之后，重有所惜云春流两岸桃花，惊涛极目吞天去。孤舟缆解，棹歌声沸，渔掀舞。云影西来，片帆吹饱，满空风雨。怅淋漓元气，江南图画，烟霏尽，汀洲树。天地此身逆旅，笑归来、满衣尘土。功名无子，就中多少，艰危辛苦。北去南来，风波依旧，行人争渡。听沧浪一曲，渔人歌罢，对夕阳暮。
元	魏初	《清平乐 祖母夫人寿》	珠围翠绕。尘土知音少。一曲清琴松月晓。儿女肝肠容了。歌声不用琵琶。银杯细卷流霞。岁岁而今时候，小溪晴雪梅花。
元	李俊明	《瑞鹤仙》	绵绵仙种李。有大道家风，逍遥活计。长庚见苗裔。问如何谪在，落花浮世。曲生风味。为唤回、席上和气。被谁人说破，黄梁梦里，一场富贵。何济。不如归去，乐取闲身，登山临水。众人皆醉。笑独醒、泽畔憔悴。但从今管甚，云翻雨覆，暂教心上无事。且一杯尽後一杯，满百千岁。
元	刘敏中	《蝶恋花 晓至野亭》	临水衰葵欹欲倒。三两幽花，更比初开好。何处飞来金凤小。碧筵开彻忘忧草。月桂新裁枝叶少。一朵妖红，点破江烟晓。最爱牵牛随意绕。
元	马钰	《战掉丑奴儿》	孙公副正居何处，紫极之宫。待客谦恭。高下相看动已躬。似张弓。劝贤早认真修炼，斡运灵宫。省可恭恭。锦箭如丝射宝躬。不须弓。
元	赵可	《席屋上戏书 归潜志十》	赵可可。肚里文章可可。三场捱了两场过。只有这番解火。恰如合眼跳黄河。知他是过也不过。试官道、王业艰难，好交你知我。
元	杨维桢	《览古四十二首  其三十九》	厚施而薄望，郭解愧朱家。大唐郭氏子，手剑寒奸邪。赙金四十万，主名不知夸。结客豪侠场，此客实无加。
元	王哲	《踏莎行》	汞里泉清，铅中火赫。倒颠浇溉传甘泽。虎声震动甲方青，龙吟唤出庚方白。认正田原，分门阡陌。金桃亲种亲收摘。玉童掌内任擎来，琼筵。
元	王哲	《得道阳》	七月庚辛海水深。一轮明月运天心。饭熟须知薪趁火，衣成不离线因针。修就无为七宝身。还令当日到如今。白虎吼时频擒捉，黑龟行处转思。
元	丘处机	《报师恩 疏慵》	懒看经教懒烧香。兀兀腾腾似醉狂。日月但知生与落，是非宁辨短和长。客来坐上心慵问，饭到唇边口倦张。不是故将形体纵，养成贫病疗无。
元	王哲	《水云游 韩公索叹世》	且听且听。汨汨尘劳，如何得醒。女男是、玉金枷，把身躯缚定。百年韶景风灯影。怎留他光莹。早悟斯、疾速修行，永完全性命。
元	王吉昌	《望海潮》	形神俱妙，灵通无碍，卓然独立玄玄。显理简情，空色无阂，揭为究意因缘。祖意密空传。自心境俱冥，智解都蠲。一段真清净，廓神变，出坤乾。恢弘妙体空圆。露如如无像，高傲禅天。?赫慧光，峥嵘实相，森罗法界无边。契道奋威权。已打破虚空，动力难煎。擘碎轮回壳，拉真一，度流年。
元	侯善渊	《无梦令》	愁以碧溪南岸。流水落花无限。回首带晴烟，道侣看看不见。长叹。长叹。一叶风舟轻泛。
元	谭处端	《长思仙》	遇风仙。接幽诠。云水飘蓬镇日闲。灵明现本元。结真铅。溉清泉。须信壶中别有天。逍遥得坦然。
元	王哲	《带马行》	既要修持心不晓。这火院须先跳。猛把家缘都不要。元初一点，认来真所，做个惺惺了。欲要妻男固处妙。且只在红尘罩。节色微财应事俏。慈悲广施作均乎也，决定分分晓。
元	侯善渊	《益寿美金花》	固穷妙理。静室精思明彻底。形释心凝。光鉴寥空象清。法身轻丽。皓皓灵阳随风去。历御中元。精郁临空混帝先。
元	杨维桢	《石桥篇》	飞精石为室，万岁藏不得。忽然混沌破，石鲸横百尺。山头方广开，金策凌空来。白猷双眼穴，长跪不能越。痴儿唾落饥蛟涎，新鬼旧鬼悲人天。蹋石梁，拜石耕，五百凌霄在心影，过去过来弹指顷。乌乎，石梁折，石饼崩，人间方见方广影。
元	关汉卿	《【正宫】白鹤子》	香焚金鸭鼎，闲傍小红楼。月在柳梢头，人约黄昏后。
元	张可久	《百字令 春日湖上》	扣舷惊笑，想当年行乐，绿朝红暮。麴院题诗，人去远、别换一番歌舞。鸥占凉波，莺巢小树，船阁鸳鸯浦。画桥疏柳，风流不似张绪。闲问苏小楼前，夕阳花外，归燕曾来否。古井香泉秋菊冷，坡后神仙何许。醉眼观天，狂歌喝月，夜唤西林渡。穿云笛响，背人老鹤飞去。
元	王哲	《苏幕遮 赠同友》	这华宗，能顺我。净意清心，认取逍遥卧。日日凡尘仍便躲。管取教公，快乐无摧挫。早回头，休漫过。灭尽无明，远了寻常火。点灵光山上锁。稳驾白云，五色霞中坐。
元	傅若金	《书南宁驿》	岁晚驱驰忆帝京，北风回首重关情。中天日月回金阙，南极星辰绕玉衡。父老尚烦司马檄，蛮夷须用伏波兵。也知文德能柔远，传道新恩欲罢征。
元	元好问	《念奴娇》	一年好处，是西风、乡出东篱寒菊。蝶舞蜂狂谁便道，今夕清香不足。令尹风流，年年春事，小雨一犁新绿。园扉人静，抱琴时弄幽独。闻道野老相呼，幽寻仙洞，乞与长生。鹤发单颜须待得，王母蟠桃初熟。只恐相将，日边催去，凤沼鸣环玉。娉婷一笑，为渠且尽。
元	马钰	《金莲出玉花 本名减字木兰花  赠大毕先生》	毕公好志。官障私魔心不二。决烈修持。能可移山志不移。尘缘一削。世上荣华无染著。可称仙徒。堪许完全大药炉。
元	王恽	《点绛唇 雨中故人相过》	谁惜幽居，故人相过还晤语。话余联步。来看花成趣。春雨霏微，吹湿闲庭户。香如雾。约君少住。读了离骚去。
元	乔吉	《清江引》	凤酥不将肋斗儿匀，巧倩含娇俊。红镌玉有痕，暖嵌花生晕。旋窝儿粉香都是春。
元	王恽	《感皇恩 乙酉岁八月九日晚，极雨开霁，碧空》	。遂披衣步月于庭中，久之，觉风露凛然，恍疑去青冥无岁也。因以感皇恩歌之，且寓幽怀之梗概云佳节近中秋，秋霖晴快。飞净残云碧空大。金波穆穆，掩尽玉绳光彩。坐来风露冷、青冥外。世运难前，儒冠何赖。四壁相如到沽卖。纷纷过眼，多少时情物态。杳然清梦去、桴沧海。
元	张翥	《水调歌头 己丑初度，是岁闰正月戏以自寿（》	头一首为乙丑初度原作己丑误）三十九年我，老色上吟髭。生辰月宿南斗，正合退之诗。今岁两逢正月，准算恰成四十，岁暮日斜时。腊彘剐红玉，汤饼煮银丝。炷炉香，饮杯酒，赋篇词。萧然世味，前身恐是出家儿。天下谁非健者，我辈终为奇士，一醉不须辞。莫问黄杨厄，春在老梅枝。
明	楚石梵琦	《送哲禅人杖锡访师兼简仲默和尚》	杖锡老师七十八，眼如点漆眉如雪。分明画出须菩提，坐听孤猿吟落月。深山古寺天正寒，叶深一尺堆床前。地炉烧火帘不卷，袈娑黑似垆中烟。客来只恐放烟出，争奈山林藏未密，喧喧道价满江湖。负笈挑囊固非一，千里东归频寄声，乃翁终似有乡情。目连鹙子神通妙，何必区区圆相成。
元	俞俊	《次高原朴见寄韵》	年少簪花压帽檐，飞觞走斝竞春纤。空余老泪青衫湿，遮莫新愁白发添。生计有涯蚕上箔，公庭无事鸟窥帘。昔人漫说扬州鹤，自笑熊鱼岂得兼。
元	张弘范	《木兰花慢 征南》	混鱼龙人海，快一夕，起鲲鹏。驾万里长风，高掀北海，直入南溟。生平许身报国，等人闲、生死一毫轻。落日旌旗万马，秋风鼓角连营。炎方灰冷已如冰。余烬淡孤星。爱铜柱新功，玉兰奇节，特请高缨。胸中凛然冰雪，任蛮烟瘴雾不须惊。整顿乾坤事了，归来虎拜龙庭。
元	马钰	《蓬莱客 赠谭公子》	人人急。人人海上为船客。为船客。业缘常做，福缘长隔。遇予劝化深宜测。焚烧船纲难功溺。难功溺。福缘善庆，业缘除息。
元	沈禧	《浣溪沙》	着罢南华一卷书。放情水自如如。却将仁义等蘧庐。千驷万钟无足贵，箪瓢藜藿有赢余。气吞八极隘堪舆。
元	王逢	《毗陵秋怀（时有老兵为道刘都统帅勇事）》	老兵为说刘都统，起坐舟中思满襟。玄武城危寒日短，紫驼尘暗朔风临。江山不尽新亭泪，天地长悬即墨心。宋祚未移中道死，至今剑井蛰龙吟。
元	丁鹤年	《寄西湖林一贞先生》	锦绣湖山世绝稀，东风不放赏心违。芙蓉杨柳临清浅，佛刹仙宫绕翠微。画舫载春天上坐，紫骝驮醉月中归。高情独有林和靖，门掩晴空看鹤飞。
元	王处一	《归朝欢》	羽盖霓旌满空簇。暗合朝元真数目。逍遥自在乐真欢，何须一派喧丝竹。洞仙歌雅曲。佩环时响清韵玉。做奢华、琼浆玉醴，不让金杯绿。宴罢高真重赐禄。从此灵明无盖覆。回嗟尘世谩饕外，皆将根本成波漉。不知昏性烛。盖因那边光景熟。怎超升、复投幽暗，划地遭凌辱。
元	王丹桂	《金鼎一溪云》	风定云初敛，潮平浪亦安。闲挥轻棹带蓑竿。垂钓近江干。湛湛碧天如水。那更月明风细。奈何鱼鳖不吞钩。独立蓼花洲。
元	王冕	《梅花 其六》	老干渍清霜，寒梢挂新月。徐徐暗香来，可是春机泄？
明	楚石梵琦	《燕京绝句（八首）》	前日来看普庆花，今朝零落委泥沙。如何富贵为天子，不欲重生司马家。
元	王逢	《简夏嘉定》	百里绕吴烟，重过喜地偏。深城迟闭户，细港倒回船。莫汐蛏开甲，秋原木放绵。民风返淳厚，正赖使君贤。
元	谭处端	《临江仙》	稽首吾门诸道友，降心向外休寻。等闲容易费光阴。修行何是苦，不了我人心。灭取无明三孽火，勿令境上相侵。本来一点没升沈。真闲如得得，步步上高岑。
元	王哲	《蓦山溪》	水中沤起，来往相随走。旋旋被风吹，便生灭、暂无还有。忽亡忽聚，速没人知，如浮世，不坚牢，名利难长久。诸公早悟，休要迷花酒。养聚气和神，更认取、三光灵秀。朝昏调摄，保护结金丹，添真莹，放明光，永得逍遥寿。
元	王哲	《满庭芳 藏头 拆起力字》	莫驱驰，公全道，来真性明光。谁知得，便是水中霜。应相从相见，人悟，物物俱忘。中有，华耀处，怎奈被云藏。详。语锐田，起屋震，地安房。教认清外，别蕴馨香。射昆山片玉，风共、谁话琅琅。辰动，阳佳节，金菊满庭芳。
元	陈栎	《水调歌头 贺汪觉翁受吉水州判  兹者，?》	里推吉水为名州斗南。公一人擢高才而上佐，除书星耀，喜气云蒸。僭揭短歌，用旌手，以芹香之赞，少见柏悦之诚。以期道觉期民，志本同耕莘之志，佐天子相天下，堂重新画锦之堂。赞庆深涵容多幸殿阁微凉迥，吹到敕书新。定知盘谷深处，草木焕精神。帝念水纹成吉，合得卷阿吉士，州政佐经纶。婉婉幕中画，行矣细敷陈。负公望，行自此，列朝绅。志伊所志，将以斯道觉斯民。家有青毡钧轴，，振武接芳尘。自秉浮溪笔，昼绣记逢辰。
元	侯善渊	《满庭芳》	太古真风，玄元宗祖，阐?灵宝符文。金章玉篆，词简义光新。演道精宏浩大，通天地、细入微尘。修家国，臣忠子孝，民业自安淳。门人还知否，穷通妙指，拨物归真。涤除玄览，焕现外其身。昊境云瑛作伴，浮空驾、日月为邻。擎天翼，金门羽化，京廓现阳神。
元	宋褧	《明照坊对雨》	章台车马去如流，白雨霏烟拂画楼。九陌平铺明似练，两沟急泻碧于油。美人虹见西山霁，少女风来北里秋。凉意满襟帘幕卷，宫鸦归树夕阳收。
元	李俊明	《感皇恩 出京门有感》	忍泪出门来，杨花如雪。惆怅天涯又离别。碧云西畔，举目乱山重叠。撸鞍归去，也情凄切。一日三秋，寸肠千结。敢向青天问明月。算应无恨，安用暂圆还缺。愿人长似，月圆时节。
元	孙周卿	《水仙子》	朝吟暮醉两相宜，花落花开总不知，虚名嚼破无滋味。比闲人惹是非，淡家私付与山妻。水碓里舂来米，山庄上饯了鸡，事事休提。
元	王寂	《红袖扶 酌酒》	风拂冰檐，镇犀动、翠帘珠箔。秘壶暖、宫黄破萼。宝薰闲却。玻璃瓮头，漉雪擘新橙，秀色浮杯杓。双蛾小，骊珠一串，梁尘惊落。俗事何时了，便可束置之高阁。笑半纸功名，何物被人拘缚。青春等闲背我，趁良时、莫惜追行乐。玉山倒，从教唤起，红袖扶著。
元	谭处端	《长思仙》	道人心。处无心。自在逍遥清净心。闲闲云水心。利名心。纵贪心。日夜煎熬劳役心。何时休歇心。
元	王哲	《踏莎行》	说修持，文词雅。生玉璧光辉射。中交焕汞和铅，传甲木唯惺洒。火翁婆，男不写。公别指清凉话。根甘液是真因，都得此丹无价。
元	赵孟頫	《次韵端文和鲜于伯几所寄诗》	画舸西湖到处游，别来飞梦到杭州。百年底用忧千岁，一日相思似几秋。苦忆东南多胜事，空吟西北有高楼。只今赖有刘公斡，时写新诗解客愁。
元	党怀英	《鹧鸪天》	云步凌波小凤钩。年年星汉踏清秋。只缘巧极稀相见，底用人间乞巧楼。天外事，两悠悠。不应也作可怜愁。开帘放入窥窗月，且尽新凉睡美休。
元	王冕	《寓意十首次敬助韵 其三》	森森廊庙具，萧艾成长松。蠢蠢川泽灵，蛭蚓为游龙。时明在除祓，世混姑相容。忠义在草莽，谗谄分提封。扰扰路傍儿，仰面惭征鸿。
元	洪希文	《倦寻芳 春词》	卧鸭炉边，翔鸳屏底，正断肠处。烟草风花，妆点春愁无数。贪睡海棠酣晕脸，欹眠杨柳狂飞絮。倚东风，子规叫月，乱莺啼树。尽游赏吞花卧酒，握月担风，谁诉离绪。镜里朱颜，还被青春领去。红飞愁万点，丝丝绿织愁千缕。这光阴，那堪几番风雨。
元	马钰	《踏云行》	三髻轩昂，一般仙格。宜乎花戴青黄白。这些道意少人知，马风再遇亲传得。欲要修持，须依法则。日来月往通关脉。烹铅炼汞结金丹，功成。
元	长筌子	《瑞鹤仙 雪迷蓬岛》	幸逢玄运到。正律吕推移，北辰宣号。须臾瑞祥报。见同云凝雪，晓迷蓬岛。天公德茂。但处处、琼花映罩。向长空片片轻飘，显扬圣功微妙。深奥。虚无造化，秘密神机，对谁分表。三山路杳。真潇洒，洗尘扰。看琼宫宝殿，素净楼台，出入仙姿窈窕。这冰清玉洁家风，几人顿了。
元	吴存	《水调歌头 江浙贡院》	尺一九霄下，华发起江湖。西风吹我衣袂，八月过三吴。十五西湖月色，十八海门潮势，此景世间无。收入砚蜍滴，供我笔头枯。七十幅，五千字，日方晡。贝宫天网下罩，何患有遗珠。用我玉堂金马，不用清泉白石，真宰自乘除。长啸吴山顶，天阔雁行疏。
元	杨维桢	《张公洞》	正月八日记游仙，三十六天洞灵洞。洞中窗户夜不扃，地底风雷日相哄。巉巉灵骨谁手凿，纳纳虚谺曷时澒。龙巅虎卧络薜萝，委盖垂旃挂鸾凤。茎高玉稍陈玉拌，洼陷琼浆流码瓮。元田鸦色白于鸥，丹室蛇光红似蝀。石涵绿字紫泥封，玄哺琼华青子种。白骡有迹蹋石田，金虎干声饮银汞。樵柯已烂商四朋，蕊辇初过茅二仲。牛车望气待著书，螺女行厨时进供。胡麻流饭阮郎来，林屋刺船毛父通。王生石髓随手坚，吴客求珠空耳缝。九灵太妙苞气母，五岳真图特儿弄。书传丹篆亦何须，石化黄金本无用。玉盆濯发天鸡鸣，铁笛穿空神马鞚。符行律令鬼承呵，声出脑宫龙听颂。未应片石隔仙凡，溪上桃花自迎送。
元	王哲	《临江仙 目贻》	为甚风狂偏爱酒，非干愚意多轻。此般道眼最分明。顶门三路显，得伴道人行。三教幽玄深远好，仍将妙理经营。麒麟先悟仲尼觥。青羊言尹喜，舍利唤春莺。
元	元好问	《鹧鸪天》	八月芦沟风路清。短衣孤剑此飘零。苍龙双关平生恨，只有西山满意青。尘扰扰，雁冥冥。因君南望涌金亭。还家胜买宜城酒，醉尽梅花不要。
元	张昱	《绣球花次兀颜廉使韵》	绣球春晚欲生寒，满树玲珑雪未干。落遍杨花浑不觉，飞来蝴蝶忽成团。钗头懒戴应嫌重，手里闲抛却好看。天女夜凉乘月到，羽车偷驻碧阑干。
元	马钰	《无梦令 赠于面前先生》	惆怅烟霞伴侣。坚意辞予归去。不念我伶仃，守一清清环堵。环堵。环堵。终日无情无绪。
元	欧阳系	《京城杂咏》	奉诏修书白玉堂，朝朝骑马傍宫墙。闸河东畔垂杨柳，时有莺声似故乡。
元	杨维桢	《送王知事迁台架阁》	河间王郎后王粲，文采风流发奇干。十年挟策胄子学，博士先生此邻县。登楼作赋少追骚，六代同风扫糜烂。孰知王郎气骨高，声处箴官执弹。大朝陈署统乌府，三语从容五行雁。案头可但抱成书，簪笔曾坐旦。浙河以西风纪难，官寺狼残民久散。定应敷奏一鸣汤，未数威棱三斗炭。且令风裁徒事幕，三尺持平金石贯。喜见清出冰雪，又送文溪入秋汉。入秋汉。南端文法重检详，架阁名官资主辩。皂囊白简不敢咨，如守遗珠剑空盼。九重关内急群言，天子英明在东观。寄语西来王子渊，早颂贤臣职台谏。谏章前一及东南，且为盐租发长叹。
元	何可视	《玉楼春 以上二首词综卷三十三》	邻鸡喔喔晨窗白。檐树深沉初辨色。鸳鸯瓦上露溶溶，翡翠帘边风瑟瑟。小楼一半屏山隔。不灭银缸通照夕。还乡好梦却忘愁，梦破那堪仍在。
元	陈基	《二十六日自通州赴淮安》	海虞城外经旬泊，狼五山前信宿留。六计西来思挠楚，三军左袒欲安刘。龙光夜吐雌雄剑，鱼尾朝衔甲乙舟。今日南风催挂席，浪花飞雪打船头。
元	马钰	《满庭芳 觉觉觉》	道法弥高，教门洪大，东西南北无边。阐开玄径，剔正路无偏。行步逍遥坦荡，尘情事、不许萦牵。明三觉，精神氯涌，清净递相传。自然成造化，木金间隔，水火潺。定虎龙交媾，婴姹牢坚。结正金丹大药，银霞内、灿烂光圆。飞腾势，往来出入，逗引大罗仙。
金	元好问	《天池》	天池一雨洗氛埃，全晋堂堂四望开。上不朝元峰北顶，真诚不到此中来。
元	钟嗣成	《正宫·醉太平》	风流贫最好，村沙富难交。拾灰泥补砌了旧砖窑，开一个教乞儿市学。裹一顶半新不旧乌纱帽，穿一领半长不短黄麻罩，系一条半联不断皂环绦，做一个穷风月训导。
元	牧常晁	《梧桐树》	守真元，专一。婴儿养就吾身里。十月胎圆备。万般譬喻总皆非。大底由他心意地。外觅徒劳耳。
元	王冕	《舟中杂纪 其三》	杨柳青云合，芙蓉锦幛开。船从湖上过，人在画中来。莫问桓伊笛，且传袁绍杯。明朝归醉李，舒啸漫徘徊。
元	胡祗＊	《鹧鸪天 甥孙以红叶扇索乐府》	露冷霜寒百卉腓。容光来与菊花期。雪香睡足青春梦，晚节随时始衣绯。流水远，夕阳迟。秋山敛黛让晴晖。醉魂不逐西风散，璧月瑶宫晚更。
元	白朴	《水龙吟 遗山先生有醉乡一词，仆饮量素悭，》	醉乡千古人行，看来直到亡何地。如何物外，华胥境界，升平梦寐。鸾驭翩翩，蝶魂栩栩，俯观群蚁。恨周公不见，生一去，谁真解、黑甜味。闻道希夷高卧，占三峰、华山重翠。寻常羡杀，清风岭上，白云堆里。不负平生，算来惟有，日高春睡。有林间剥啄，忘机幽鸟，唤先生起。
元	王恽	《三奠子》	怅神光奕奕，天上良宵。花露湿，翠钗翘。风回鸾扇影，愁满紫云轺。恨相望，虽一水，隔三桥。朱弦寂寂，心思迢迢。人未老，鬓先。翻腾惊世故，机巧到鲛绡。凉夜永，箫声咽，篆烟飘。
元	尹志平	《减字木兰花 怀仁县》	怀仁抱义。五帝三皇因此治。抱义怀仁。天下生灵一体亲。勤参道德。建国成家为法则。道德勤参。更与修身作指南。
元	王冕	《掩关》	竟日掩柴门，翛然无俗尘。幽花殊得意，老树不知春。风月临淸夜，江湖忆故人。西房老禅伯，潇洒亦吾贫。
元	邵亨贞	《摸鱼子 岁晚感怀寄南金》	见梅花、一番惊感，天时人事如许。星霜冉冉东流水，牢落少年心绪。时自语。甚门外、风埃绿鬓生尘土。故人间阻。柰岁晚相思，云寒怅望，此意转凄楚。髫年梦，俯仰已成今古。人生风度欢聚。故乡景物浑非旧，愁里忽忽时序。能记否。记翦烛西窗，暝坐听风雨。春来更苦。柰酒量微增，诗情未减，何处唤俦侣。
元	王丹桂	《长思仙 赠滨州李志持》	李志持。做修持。早把心田荆棘治。休教下手迟。汲华池。灌华池。劣马颠猿不骋驰。功成拜玉墀。
元	吴讷	《破红巾》	君不见蕲黄儿，纷纷白马张红旗。去年陷湖北，今年陷淮西。遂令深山之民皆带甲，四海澒洞含疮痍。堆金积玉亦何有，略地攻城徒尔为。又不见黄连寨，左带溪山右淮海。天兵如日照雪霜，百万红巾一朝败。亲王按剑定中原，丞相分兵救吴会。边人不识韩将军，极口争夸铁元帅。八座东开昱岭关，群偷欲度愁跻攀。奇兵间道绝归路，可怜白骨高如山。桂林老臣再征起，坐镇西垣几千里。昨闻余党犯其锋，血作龙沙半江水。南方猺獠勇莫当，自谓效义收蕲黄。贼徒一见惊丧胆，坚壁不出知天亡。诸君力尽在此举，巢穴不平鼠为虎。相期麟阁画丹青，却忆虞廷舞干羽。
元	姚燧	《满江红 廉野云左揆求赋南园 庆云都城善》	面势林塘，紧横睫、觚棱如削。还更比、城南韦杜，去天盈握。便有名园能甲乙，他山先尊岳。甚一花一石，总都将平泉学。虽鬓发，流光觉。浑未厌，明来数。有庆云善谱，新声天乐。正乐关弓鸿鹄至，可知弃屣麒麟阁。只北山逋客负尘缨，沧浪濯。
元	关汉卿	《【双调】大德歌 二》	绿杨堤，画船儿，正撞着一帆风赶上水。冯魁吃的醺醺醉，怎想着金山寺壁上诗。醒来不见多姝丽，冷清清空载月明归。
元	吴景奎	《满庭芳 己卯七月十一日得颖》	露洗新秋，天浮灏气，桐孙初长庭隅。绷裁红锦，门左记垂弧。白发萱亲笑道，于今见、四叶喜荣敷。天台路，吾儿知否，倩雁报安书。山中何所有，石田茆屋，菊径瓜区。更寒窗老砚，他日尽传渠。愿汝身如犊健，看书罢、更学把梨锄。称乡里，善人可矣，卿相又何如。
元	张玉娘	《南乡子 清画》	疏雨动轻寒。金鸭无心麝兰。深院深深人不到，凭阑。尽日花枝独自看。销睡报双鬟。茗鼎香分小凤团。雪浪不须除酒病，珊珊。愁绕春丛。
元	王丹桂	《月中仙 返照》	历劫昏蒙，为恩情爱恋，一向迷执。争头竞角，觑巨浪洪波，岂顾沈溺。幸今生觉悟，便拂袖、开怀畅意。返照从前事，行踪过迹，翻作大雠隙。飘然做个闲人，向青松影下，白云堆里。怡怡自乐，但咏歌谈笑，随缘销日。晚来增雅趣，对天鉴、澄澄湛碧。次第银蟾上，昭彰奋离三岛迹。
元	王冕	《船上歌》	草衣老子双皤，拍手夜唱沧浪歌。浮生不信巢穴好，卖屋买船船作家。明月满天天在水，别调新歌水中起。萧散可同甫里翁，逃名不比鸱夷子。大儿船头学读书，小儿船尾学钓鱼。病妻未脱乡井梦，梦中犹虑输官租。前年扬帆箕子国，矫首扶桑看日浴。蓬莱可望不可到，海浪翻空倒银屋。去年鼓游潇湘，湘南云尽山苍苍。灵均死处今尚在，使我吊问空凄怆。今年来往太湖曲，三万顷波供濯足。玉箫吹散鱼龙腥，七十二峰青入目。脱巾袒裸呼巨觥，旁人睥睨笑我狂。我狂忘势亦忘利，坐视宇宙卑诸郎。君不见江西年少习商贾，能道国朝蒙古语。黄金散尽博大官，骑马归来傲乡故。今日消磨等尘雾；又不见江南富翁多田园，堆积米谷如丘山，粉白黛绿列间屋。竞习奢侈俱凋残，今日子女悲饥寒。呜呼！噫嘻！何如尚志富？曷足求贵曷足恃。秦时李斯丞相位，汉家韩信封侯贵。堂堂勋业乾坤，赤族须臾无噍类。何如老子船上闲？朝看白水暮青山。艰险机忘随处乐，顾盼老小皆团圆。且愿残年饱吃饭，眼底是非都不管兴来移棹过前汀，满船白雪芦花暖。
元	王处一	《青玉案 诏赴太清宫普天醮作》	上天容许清贫汉。随处香风散。万祸千灾真不乱。宁心行教，普开心月，了悟回光看。太清宫下重游玩。万事俱无绊。仰答皇恩酬本愿。逍遥回步，密州安化，复隐元居观。
元	尹志平	《西江月》	进道须凭笃志，收心慎勿狂游。听予苦口劝同流。莫待因循皓首。绿发朱颜易改，青春白昼难留。争如速悟便回头。认取忠言善诱。
元	沈禧	《踏莎行 月奁匀面》	桂影流金，梨花呈素。蟾宫不锁霜毫兔。休教容易负年华，西风树树行相妒。玉鉴冰壶，翠烟红雾。薄笼半壁清光露。蜂黄蝶粉了匀施，忽惊。
元	马钰	《满庭芳 咏和师叔辞世》	和公师叔，猛悟良缘。弃官纳印休权。远俗终南山下，庵盖茅椽。身披麻衣纸袄，乐清闲、笑傲林泉。怀美玉，便韬光隐迹，二十馀年。因甚山侗侍奉，遇风仙曾说，活底神仙。端的非常辞世，满室祥烟。经年忽然空里，便贻子、画钓诗篇。专诫我，莫教失见，休要夸玄。
元	王哲	《受恩深》	性乱因醪误。精枯缘色妒。眼神伤败，被财役住。鼻浊如何，只为气使馨清去。浮世人难悟。四事相牵，沦落苦处。达士怡然殊不顾。上净真心，於下元阳坚固。左养取青龙，右边白虎。咆哮做。都总来攒聚。便成结金丹，大罗归去。
元	高明	《题支离叟》	钱塘门里支离叟，短发萧疏色黧垢。雪霜岁晚结轮囷，风雨年深增老丑。挫蒧糊祇总无能，欲与冥灵齐上寿。天公怒此怪且懒，敕遣灵官下搜龋勾娄吉利忽飞来，虎倒。龙颠尽灰朽。女萝飘腾白鹤去，琥珀迸裂青羊走。繁阴已逐谢仙车，枯干徒存韦偃手。迩来好事犹痛惜，叹息形模无复有。宁知百年皆梦幻，静看万变互纷揉。荣枯相寻无已时，成坏有数元非偶。南山谁信梓化特，昆仑俄惊柳生肘。朝菌何曾阅晦朔，棫朴那知遮薪槱。全躯孰似栎社树，絜之百围今在否？人生根蒂不可牢，况。为草木计近久。野客空叹倚江楠，老奴谩泣琅琊柳。寒烟落日西湖边，衰草荒庐园数亩。不见当时铁门限，春蚓秋蛇徒蚴蟉。玄云飞尽墨池空，直寄亭前谁酹酒。
元	杨维桢	《华亭主簿张侯明善》	淞租一百五十万，比似他邦十倍过。不是乘除嬴缩妙，催科下下阱人多。白红鲜百万艘，张侯三法独称优。黄堂赏罚明惩劝，彩帐旌功第一寿。道不拾遗户不关，田莱尽辟驿桥完。金陵天使如相问，此是薄乡好宰官。风云有路开骐骥，枳棘无巢宿凤凰。东阁相君为座主，便从玉笋立朝班。
元	周砥	《褐墼嚼聪??裕??吣荷?尾圆裕恐魅苏朋刍》	星煌煌。酒阑客过别船去，木叶萧萧下如雨。船中醉卧忘西，睡觉犹闻梦中语。此时月落天将曙，隔屋鸡啼欲起舞。西风满天鸿雁声，瑟瑟菰蒲响秋渚。
元	王吉昌	《苏幕遮 乾坤卦象明道 以下有墙头花十首乃曲》	序乾坤，分宾主。匹配周天，甲己局分五。六十时归五日聚。五六三十，六六依策补。离中己，坎藏戊。离坎交媾，二土刀圭祖。减息绵绵自饮取。镇日忘情，定里神归姥。
元	刘处玄	《望蓬莱 以上道藏仙乐集卷四》	修行好，应化学斋科。旦望焚香参礼圣，书闲夜静众吟哦。智慧性明多。无为理，万法弗能过。外行内功真了了，炼成铅汞出娑婆。得道免阎。
元	侯善渊	《满江红》	昂簪策杖，赏月披风信途然。抱一冲和，养刀圭汞铅。金精木液润华田。密固三灵归火府，五云覆地，光彻梵天。虎龙交，宇宙明珠夺得，象涓涓。宝霞辉日，灿显阳光赫奕，返照洞玄。混内昼夜连。法万象清圆，与物争鲜。湛寂冷源，常在目前。无中潋滟泛精渊。九色黄云笼沆瀣，三峰青霭，远接万川。道备纯精粹，阴氛荡散，万物生全。宝象含灵质，向六尘堆里，捧出个瑞仙。
元	刘因	《清平乐》	青松偃蹇。不受春风管。松下幽人心自远。惊怪人间日短。微茫云海蓬莱。千年一度春来。争信门前桃李，年年花落花开。
元	谭处端	《捣练子》	清净法，越婆娑。神舟稳驾渡沉波。哩，哩。早下手，出迷河。伊还不悟转蹉跎。哩，哩。
元	刘秉忠	《三奠子》	念我行藏有命，烟水无涯。嗟去雁，羡归鸦。半生形原作人，据抄本改累影，一事鬓生华。东山客，西蜀道，且还家。壶中日月，洞里烟霞。春不老，景长嘉。功名眉上锁，富贵眼前花。三杯酒，一觉睡，一瓯茶。
元	王逢	《无题（五首）》	白衣渡吴兵，赤羽旌旗夺赵营。滦水天回龙虎气，榆林风逐马驼声。靓妆宫女愁啼竹，白发祠官忆荐樱。犹有燕鹰神不王，驾鹅高去塞云平。
元	元好问	《清平乐 光甫副使寿席，＊雏指渠儿子阿咬》	春风倾倒。京洛春回早。走马章台人未老。金翠雏更好。安排美景良辰。放教花柳搀新。谁似君家池馆，又添丹桂灵椿。
元	马钰	《七宝玲珑 继重阳韵》	至愚至鲁，怎晓妙中玄。便再拜、告风仙。口诀金身长丈六，二十八宿会圣贤。此理方知合自然。坎虎离龙，蟠绕五方莲。渐渐得、好因缘。火里木人能采药，海底泥牛会种田。迸出灵光入洞天。
元	王哲	《西江月 四景》	堪叹风花雪月，世间爱恋偏酬。追欢赏玩几时休。不悟阴公等候。独我摇头不管，内将玄妙寻搜。莹然显出那因由。正是余家本秀。
元	顾瑛	《次周履道韵》	夜泊石湖湖水傍，芙蓉露白蒹葭苍。画舡酒行飞急觞，美人罗袖随风扬。长檠翠幕高高张，浩歌起坐秋夜凉。明月已在天中央，大星小星光烨煌。酒酣不记过舡去，但听秋声响疏雨。梦中化作蝴蝶飞，飞入花间听春语。邻鸡喔喔东方曙，船尾浪花风起舞。为君起和梦中诗，水气如烟度秋渚。
元	李齐贤	《巫山一段云 洞庭秋月》	万里天浮水，三秋露洗空。冰轮辗上海门东。弄影碧波中。荡荡开银阙，亭亭插玉虹。云帆便欲挂西风。直到广寒宫。
元	杨维桢	《金溪孝女歌》	金溪石，石生银。凿石石有尽，银令无时磷。昨夜银官下，山头点银户。葛家户，无丁惟二女，葛家父苦楚，苦楚与死邻。二女痛父关一身，骈首跳冶裂焰闇。裂焰焚身不焚二女心。天惨惨，神森森，化作双白金。双白金，盛龙锦，愿作万寿卮，以奉天子饮。一饮银鬼泣，再饮银令寝。
元	林辕	《水调歌头》	造物局浮伪，天网艾如张。提起死生，关捩便是有阎王。六道转轮吞，一气循环贵贱，校核注生方。苟免投皮，难遇好爷娘。友多闻，欺获罗，错因忙。天堂地狱，信乎申吕鞠韩常。耕馁寡尤寡悔，道彀阙疑阙殆，举措巧承当。要出阴阳构，金鼎炼铅霜。
元	张伯淳	《齐天乐 次韵谢倦翁》	班荆倾盖当时事，回头屡更寒暑。倦翼才还，苍颜易得，零落江陵千树。相逢冷署。且莫讶儒冠，解将人误。计我生朝，采笺新调映红炬。投闲谁道太早，人生行乐耳，何地非旅。绿暗书眸，红生醉脸，聊对檐花细雨。移尊共语。问何日扁舟，嫩荷香处。坐待蟾光，四更犹未吐。
元	元好问	《朝中措》	樱桃花下玉亭亭。随步觉春生。处处绮罗丛里，偏他特地分明。韶华似水，棠梨叶吐，杨柳新成。不是低鬟一笑，十分只是无情。
元	周砥	《新郭》	泛舟越来溪水旁，溪边暮色何苍苍。主人张筵挥羽觞，吴姬唱歌声抑扬。船尾挑灯大鱼出，船头洗盏秋波凉。夜如何其夜未央，万壑不起星煌煌。酒阑客过别船去，木叶萧萧下如雨。船中醉卧忘西东，睡觉犹闻梦中语。此时月落天将曙，隔屋鸡啼欲起舞。西风满天鸿雁声，瑟瑟菰蒲响秋渚。
元	张野	《水龙吟 饮刘氏野春亭用前韵》	梦回花露沾衣，夜来酩酊谁留住。依稀犹记，春风亭槛，野云窗户。物外仙姿，一声白雪，翠微深处。要风流陶写，等闲莫遣，儿童辈，识真趣。四海知音难遇。尽疏林暝烟催暮。一杯未举，两眉长皱，人生何苦。只恐明朝，玉骢迷却，武陵溪路。倘刘郎不厌，醒时来访，醉时归去。
元	尹志平	《贺圣朝 太平兴国观中秋赏月》	海清山静，素秋光满，凉满人圆。恣开怀赏玩过三更。更谈论幽玄。圆明顿悟，无私普照，善行周全。向今宵觉彻性皆通，证陆地神仙。
元	宋＊	《清平乐 车厩道中 题杨补之施篷墨梅，卷中他》	青松乌柏。寒日来车厩。满目山明仍水秀。忍听玉骢驰骤。画桥掩映山庄。酒旗摇曳林塘。好在莺湖春色，笑人不暇飞觞。
元	李道纯	《西江月 赠善友》	至道本无言说，全凭立志刚坚。心常不昧究根源。一月千潭普见。会取击风捕影，便知火里栽莲。任他海水变桑田。只这本来无变。
元	张翥	《谒金门 效前人首句用山人字醉中答友》	山人坐。把酒歌呼相和。起舞尽教乌帽堕。归来头不裹。浮世人情历过。身外虚名参破。除却醉乡无别个。神仙天地我。
元	山主	《临江仙》	冷淡更阑交二鼓，蛩吟声乱忙忙。纷纷黄叶落阶场。万林失色，雨露变银霜。追念前秦并汉魏，英雄文武金璋。限临谁问将臣强。喉中气断，
元	周伯琦	《纪行诗》	东坊尚平地，近岭昼生寒。拔地数千丈，凌空十八盘。飞泉鸣乱石，危磴护重关。俯视人寰隘，真疑长羽翰。
元	刘永之	《送罗与敬归西昌》	石龙矶畔多芳草，游子忆家春已老。水北杨花扑地飞，旁人漫道飞花好。爱子不忍别，送子到水濆。青天孤影飞黄鹄，落日长风吹断云。朝发铜塘津，莫宿青泥渡。帆过孝通祠，渐是西昌路。金鱼洲远树青青，三顾浮烟生杳冥。石扶坏道通高阁，水啮危沙见古城。君家正在何方住？独有园庐俯江渚。昨夜深闺梦远人，相思定倚樱桃树。
元	谭处端	《卜算子 水云集卷中》	风汉闲中做。彼岸神舟渡。万里晴空无片云，月照曹溪路。割断免情苦。默默明玄趣。一任旁人笑我贫，肚里非常富。
元	王处一	《归朝欢》	无限神光常围簇。瑞霭祥云盈满目。青鸾赤凤舞仙宫。不投尘世栖凡竹。性珠明九曲。静中炼金并炼玉。做生涯、坐观浮世，几度黄河绿。天女天男天衣禄。仙语仙言仙禀覆。谢天谢地谢神祗，免教玉性拖泥漉。圣真常照烛。不亏功行丹渐熟。透晴空、太玄之外，无宠还无辱。
元	马钰	《巫山一段云》	性烛生青焰。心香袅紫烟。命灯结正玉花鲜。慧目看金莲。此个山侗雅趣。出自风仙师父。一朝九转大丹成。玉帝诏仙卿。
元	杨维桢	《宫词（十二首）》	十二琼楼浸月华，桐花移影上窗纱。檐前不插盐枝竹，卧听金羊引小车。
元	冯子振	《鹦鹉曲 黄阁清风》	箕尾传说商岩住。空桑子伊尹无父。汉萧何昂宿分英，李靖唐时行雨。出山来济了苍生，却卷白云闲去。一千年黄阁清风，是万古声名响处。
元	李俊明	《清平乐 锦堂寿》	青云得路，休叹功名误。好在辋川堪画处。闻早抽身归去。任他千丈风波。光阴酒消磨。识破落花浮世，笑看金狄摩挲。
元	王冕	《素梅 三八》	一树横斜白玉条，春风吹乱雪飘飘。孤山老却林和靖，多载笙歌过六桥。
元	王冕	《立春八日》	春雨洗残雪，春风轻布衣。绿敷湖外草，青动石根薇。淮海烽烟盛，关山雁鹜飞。山居颇潇洒，梅树玉成围。
元	张翥	《人雁吟》	雁飞渡江谋稻梁，江人趁熟亦渡江。雁下江中唼苹藻，人饥尽属江中央。天长水阔罗网多，无衣无食可奈何？人声未断雁声起，弃儿呱呱道傍死。不见雁春还北飞，人今去此将何之。叹息人穷不如鸟，何日相随如雁归。
元	马钰	《姚源忆故人 赠华亭仙大师攒三字》	仙老真禅老。万缘拂扫。下心最妙。俄然了。神气精三宝。闲烹炉灶。丹成惊早。真如好。
元	马钰	《＊心香 赠彭官人》	昨日官人，今日仙俦。悟浮生、水上浮沤。忽生忽灭，难保难留。便做风狂，成风雅，骋风流。心意清闲，云水遨游。以气财、酒色为雠。法名得得，道号休休。认本来如，无来去，好来由。
元	卢挚	《黑漆弩 晚泊采石，醉歌田不伐黑漆弩，因次》	湘南长忆崧南住。只怕失约了巢父。舣归舟、唤醒湖光，听我蓬窗春雨。故人倾倒襟期，我亦载愁东去。记朝来、黯别江滨，又弭棹、蛾眉佳。
元	何中	《陈家源》	翠雾断崖侧，丹霞流水西。竹从幽处密，松自古来欹。落叶半藏路，清风时满溪。仙家元不远，未许众人知。
宋	释原妙	《偈颂六十七首》	洞彻是非如梦幻，转身未免堕深坑。须知别有通霄路，不许时人造次行。
元	程文海	《南乡子 寿程静山》	报道杏梢红。又报新添老令公。好个平章风月手，成功。画戟金钗各几重。七十未为翁。彭祖当时角童。家庆图中须着我，吾宗。岁岁年年。
元	王冕	《漫兴 其五》	一说妖氛起，生民欲断魂。村墟空壁落，市井变营屯。尽道无生计，谁为奉至尊？吾居更萧索，事业不须论。
元	王冕	《太平兴国寺锁翠轩》	当轩种竹一万个，清荫满林生绿苔。六月不知天气热，长年只觉雨声来。岂惟凤鸟不食实？又见龙孙渐脱胎。计我岁寒为伴侣，屋头更着几株梅。
元	舒＊	《沁园春》	多少闲情，桃源问蹊，柯山看棋。把杏花春雨，从头吟了，木犀秋月，开户邀之。气卷风云，眼空江海，万古从前我已知。君休笑，任陈抟假睡，豫让佯痴。风回太液清池，欲留住、东皇共笑嬉。想乾坤浩浩，谁曾整顿，干戈扰扰，孰问安危。笼络人才，登崇禄秩，赤箭青芝败鼓皮。都休问，看营巢燕子，哺乳莺儿。
元	赵雍	《玉耳坠金环》	乳燕交飞，晓莺轻啭花深处。画堂帘幕卷东风，晴雪飘香絮。犹记当时院宇。悄寒轻、梨花暮雨。绣衾同梦，鸳枕双，绿窗低语。春已阑珊，落红飘满西园路。强拈针线解春愁，只是无情绪。无柰年华暗度。黛眉颦、柔肠万缕。章台人远，芳草和烟，萋萋南浦。
元	元好问	《乙卯十一月往镇州》	村静鸟声乐，山低雁影遥。野阴时滉朗，冷雨只飘萧。涉远心先倦，冲寒酒易消。红尘忘南北，渺渺见长桥。
元	刘志渊	《江神子令》	曩甘聪黜体还隳。索玄机。守谦卑。地久天长，迤逦志迟疑。法弱马颠亡羁勒，风花阵，恣奔驰。纵横熟境意熙熙。慕台池。骋轻肥。荡散冲和，仙路隔云泥。再展维持天地手，抟真造，长灵仪。
元	沈禧	《满庭芳 咏俞绍庵九芝堂》	节义名门，簪缨华胄，圣朝旌表昭彰。声誉籍甚，青史注遗芳。积善偏钟余庆，天地报、芝产中堂。人希见，九茎并茁，奕烨绚祥光。应知和气萃，致生嘉瑞，千载永流香。况家传诗礼，名着吴邦。百世箕裘不替，庆源远、支派悠长。君知否，孝诚感格，灵异岂寻常。
元	凌云翰	《苏武慢》	驴背驮诗，鸱夷盛酒，晓踏苏堤残雪。露阙云门，璇阶玉宇，照耀日华光洁。见说孤山，犹存老树，清兴一时超越。画船归、更有渔舟，此景顿成奇绝。还四顾、表里通明，高低一色，尘土不容豪发。却忆韩郎，花开顷刻，谁得染根仙诀。雪后园林，天开图画，眼界迥然俱别。待黄昏、约取林逋，湖上朗吟香月。
元	王丹桂	《满庭芳》	佑国雄才，皇家贵戚，御恩守镇平山。一方安堵，何幸感怡颜。视众犹同赤子，宽刑宪、矜恤愚顽。无私曲，政声流美，应遍满人寰。公馀，重积德，投诚奉教，使保心闲。又远蒙见召，祗建灵坛。醮谢诸天圣众，仗青裙、开启阴关。从今后，高真降鉴，名系上仙班。
元	元无名氏	《水仙子》	百年三万六千场，风雨忧愁一半妨。眼里儿觑，心儿上想。教我鬓边丝怎地当，把流年子细推详。一日一个浅酌低唱，一夜一个花烛洞房，能有得多少时光？
元	赵孟頫	《张詹事遂初亭》	青山缭神京，佳气溢芳甸。林亭去天咫，万状争自献。年多嘉木合，春晚余花殿。雕阑留戏蝶，藻井语娇燕。退食鸣玉珂，友于此终宴。钟鼓乐清时，衣冠集群彦。朝市尘得侵，图书味方远。纷华虽在眼，道胜安用战？初心良已遂，雅志由此见。何事江海人，山林未如愿。
元	虞集	《城东观杏花》	明日城东看杏花，丁宁儿子早将车。路从丹凤楼前过，酒向金鱼馆里赊。绿水满沟生杜若，暖云将雨少尘沙。绝胜羊傅襄阳道，归骑西风拥鼓笳。
元	杨维桢	《寄宋景濂》	一代春秋付托颛，龙门太史笔如椽。山河大统三分国，正朔中华一百年。麒麟阁上登雄将，龙虎榜中收大贤。试问阮公高隐传，谁填四十满中篇？
元	马钰	《西江月 赠古知观  藏头》	貌先生姓古。中不讲之乎。壬妙处用功夫。道是他省悟。亦玄门得趣。飞玉兔金乌。君相伴化顽愚。意如同数罟。
元	王逢	《闻吴门消息（二首）》	百尺齐云半壁开，陪臣犹进九霞杯。蓬星气白干天棓，苕水烽青入露台。尽拟田单收故土，不期高干损雄材。淮鱼断信燕鸿隔，吴树萧萧叶下来。
元	王＊	《沁园春 三教一理》	道曰金丹，儒曰太极，释曰玄珠。矧三教之道，本来同祖，心存至德，性悟真如。阖辟机关，抽添运用，返照回光复本初。休分别，那些儿妙处，无字称呼。虚中状若蓬壶。寂静形忘一也无。问三教根宗，谷神不死，灵源澄彻，诚意如愚。五气朝元，五常合一，五眼圆明烁太虚。仙儒佛，派殊而理一，到底同途。
元	张之翰	《唐多令》	怨思入清笳。斜阳鸣乱鸦。正开尊、细酌流霞。北里南庄今岁然，全不觉、米难赊。笔砚淡生涯。胸中气自华。看凋零、野草闲花。事不相关收脚坐，吾便是、贵人家。
元	边元鼎	《暮钟》	落日行人断，深秋暝雨残。一声烟树外，千里暮山寒。倦鸟方知止，哀猿冷未安。萧萧风叶下，时有野僧还。
元	马钰	《神光灿 继重阳韵》	风仙锁户，马钰辞巢，寂然澹乎自持。了干根源，岂肯攀恋妻儿。识破气财酒色，凭清净、固养灵芝。当下手，暗修完功行，不许人知。隐密藏机蓄响，便须常做个玉褐怀披。泼杀无明火烛，自是心慈。忍辱得何味况，善芽生、仙佛常随。通玄妙，这真功，却是无为。
元	马致远	《金字经》	夜来西风里，九天雕鹗飞。困煞中原一布衣。悲，故人知未知？登楼意，恨无天上梯！
元	吴镇	《沁园春 题画骷髅》	漏元阳，爹娘搬贩，至今未休。百种乡音，千般狃扮，一生人我，几许机谋。有限光阴，无穷活计，急急忙忙作马牛。何时了，觉来枕上，试听更筹。古今多少风流。想蝇利蜗名几到头。看昨日他非，今朝我是，三回拜相，两度封侯。采菊篱边，种瓜圃内，都只到邙山土一丘。惺惺汉，皮囊扯破，便是骷髅。
元	洪希文	《水龙吟 寿夏改齐闰八月初二》	一年两度中秋，这回初度尤堪喜。生二叶，荷开十丈，荔丹千里。令肃貔貅，业安畎畎，戍安隍垒。况莆民截镫，帅垣檄，人欢悦、雷声起。自古将门出将，贵三品、腰金绶紫。他年领取，莫公官职，黄公年纪。彩袖翩翩，慈闱强健，诸孙环侍。待婆娑酒醺，呵笑花下，含饴耍戏。
元	杨维桢	《周急谣》	江南凶，周波最急。汉家使者识经权，矫制开仓输玉粒。君不见曩岁沟魂海不及，至今冤作枯鱼泣。劝粜辞水旱阻尧汤，生民无罪岁。后代仓廪虚，时和亦为沴。孰云富而哿，甚矣贫不继。借富以贷贫，穷哉已非计。况乃指廪间，夏楚劫以势。
元	林辕	《水调歌头 以上谷神篇卷下》	树老堪移接，人老岂容枯。玄元食母，还丹入口是良图。乞得西家红酿，又觅东邻白酝，装做一葫芦。就我铛中煮，玉兔搦金鸟乌。救衰翁，伸老媪，复如雏。精填髓满，身心常是壮丁夫。俗语神仙绝欲，浪说真人无念，天也被机模。我道非常道，定不自羁孤。
元	郯韶	《春寒（二首）》	春寒时节病头风，惆怅年华逝水同。世事总如春梦里，雨声浑在杏花中。
元	李齐贤	《浣溪沙 黄帝铸鼎原》	见说轩皇此炼丹。乘龙一去杳难攀。鼎湖流水自清闲。空把遗弓号地上，不蒙留药在人间。古今无计驻朱颜。
元	王哲	《满庭芳 鸣鹤馀音卷三》	汝奉全真，继分五祖，略将宗派称扬。老君金口，亲付与西王。圣母赐、东华教主，东华降、钟离承当。传玄理，富春刘相，吕祖悟黄梁。登仙弘誓愿，行缘甘水，复度重阳。过山东游历，直至东洋。见七朵金莲出水，丘刘谭马郝孙王。吾门弟，天元庆会，万朵玉莲芳。
元	王哲	《惜芳时 友索说阴阳》	未分混沌何方有。直待定、天高地厚。乾坤一判三光秀。在身中、冲和奔走。水中火起频频。又白虎、青龙交媾。儿婴女姹休相守。王害风。
元	吴镇	《渔父 以上葛氏啸园从书本梅道人遗墨。?》	醉倚渔舟独钓鳌。等闲入海即乘潮。从浪摆，任风飘。缩手怀中放却金字经，因删去。
元	王哲	《望蓬莱》	真大道，能结坎和离。认取五行不到处，须知父母未生时。此理勿难知。须速省，下手便修持。上有三光常照耀，中包二秉气莫分离。采得玉。
元	元好问	《木兰花慢》	赋召魂九辩，一尊酒，与谁同。对零落栖迟，兴亡离合，此意何穷。匆匆。百年世事，意功名、多在黑头公。乔木萧萧故国，孤鸿澹澹长空。门前花柳又春风。醉眼眩青红。问造物何心，村箫社鼓，奔走儿童。天东。故人好在，莫生平、豪气减元龙。梦到琅琊台上，依然湖海沈雄。
元	李孝光	《水龙吟 与北山觉公》	倚阑蓝玉西边，长松千尺走。风吹香雾，云生幽树，泉鸣缺。嘻笑山翁，看山不厌，别来浑瘦。且休嫌俗客，竹床乌几，半分与，真耆旧。已办泽车款段，时时过、竹扉花牖。人来问我，功名老矣，狂歌摇首。袖里经纶，与时消息，只令杯酒。唤香山居士商量，添个似侬肯否。
元	陈基	《织锦篇》	佳人织锦深闺里，恨入东风泪痕紫。三年辛苦织回文，化作鸳鸯戏秋水。秋水悠悠人未归，鸳鸯两两弄晴晖。料应花发长安夜，不见闺中肠断时。
元	王丹桂	《上丹霄》	弃浮荣，忘羁绊，胜秋蓬。乐天命、所遇皆通。随缘一饱，算来奚用禄千钟。甘闲守拙，捱清贫、岂顾顽铜。陪霞友，邀风月，临溪石，对岩松。论坦然、出世家风。烹金炼玉，斡旋牝虎与玄龙。而今重悟，万缘空。
元	于立	《观玉山中牡丹有感》	摇摇红雾一枝斜，看舞东风两髻娃。堪笑年年未归客，借人池馆赏春花。
元	姬翼	《满江红慢》	霞友相从，云房会、笑谈真息。正郁蒸天气轻汗，静中难敌。冰玉旋敲新荐几，玄冥坐使寒生席。命月圆、时复泛金瓯，鲸波吸。除烦热，浇胸臆。功殊胜，神通力。笑玉川风味，赵州陈迹。法界澄澄清可掬，灵空浩浩光无极。问个中、真味口难言，知端的。
元	马祖常	《追和许浑游溪夜回韵》	溪水连云过竹间，溪声云影半潺潺。鹤来近屋童看熟，鹭下长松客对闲。每待月痕侵石坞，还期烟色认柴关。人生岂独官为贵，好向君王乞越山。
元	丁鹤年	《暮春感怀（二首）》	四十无闻懒慢身，放情丘壑任天真。悠悠往事杯中物，赫赫时名扇外尘。短策看云松寺晚，疏帘听雨草堂春。山花水鸟皆知己，百遍相过不厌频。
元	刘敏中	《满江红 至元丙戌，敏中兴广平安思承同为御》	，而志意又同，以是交甚款。又畸思承得拜其兄今宣慰公于其家，公即欢然相接，倾倒如书。公时在京领漕运，明年为刑曹尚书。会夏暑，以恩例决诸司囚。敏中以御史公以秋官实同其事。旦夕相从者弥月，凡公之毅敏公恕，尽于斯得之，而情好益密矣。又再岁，思承为四川副按察之成都，敏中为御史都司，岁余，谢病归济南。已而闻公由刑曹宣慰云朔，又闻思承还京为冬官侍郎。今年癸巳夏六月，公复以宣慰来山东，常治益都，过济南，顾敏中于陋巷，且致思承之问。凡与思承别盖五年，而公则四年矣，陈契阔，甚相乐也。明旦，公已行矣，乃知公近有充闾之庆，则又喜焉，而独恨不得为一贺也。十月，公以行部复过济南，见公于皇华驿，退以鄙怀作乐府一篇献于公，以发一笑，其亦古人所谓情动于中，而形于言十载京华，也曾是、飘零狂客。还有幸、公家兄弟，相逢相识。记得宣恩疏决日，柏台骢马秋官笔。甚人生聚散等闲间，都难测。摩抚手，天西北。放浪迹，江湖国。忽高轩飞下，今夕何夕。头上貂蝉看欲见，掌中珠颗今先得。暂放教、诗酒豁平生，公休惜。
元	白朴	《【双调】得胜乐》	独自寝，难成梦，睡觉来怀儿里抱空。六幅罗裙宽褪，玉腕上钏儿松。独自走，踏成道，空走了千遭万遭。肯不肯疾些儿通报，休直到教担阁得天明了。红日晚，遥天暮，老树寒鸦几簇。咱为甚妆妆频觑，怕有那新雁儿寄来书。红日晚，残霞在，秋水共长天一色。寒雁儿呀呀的天外，怎生不捎带个字儿来？
元	关汉卿	《【双调】碧玉箫 二》	怕见春归，枝上柳绵飞。静掩香闺，帘外晓莺啼。恨天涯锦字稀，梦才郎翠被知。宽尽衣，一搦腰肢细。痴，暗暗的添憔悴。
元	杨维桢	《至正庚子重阳后五日，再饮谢履斋光漾亭，履》	满城风雨送重阳，雨后花开重举觞。仙客新来殷七七，佳人老出楚香香。干时懒上平蛮策，度世惟求辟谷方。光漾亭中诗易老，不须春梦到西堂。
元	王吉昌	《醉蓬莱》	混元形一气，位析乾坤，朴分呈瑞。旷劫难逃，被阴阳相累。顿悟回、光合和金，木簇坎离精粹。瘴海风高，云行雨施，丹基匀渍。九会三期，六爻数足，奇偶相乘，谷神离器。透上昆仑，拉清风游嬉。偃仰安闲，白云堆里，任陶陶沉醉。看破虚空，行藏绰约，神珠如意。
元	虞集	《苏武慢》	对酒当歌，无愁可解，是个道人标格。好风过耳，皓月盈怀，清净水声山色。世上千年，山中七日，随处惯曾为客。尽虚空、北斗南辰，此事有谁消得。曾听得、碧眼胡僧，布袍沧海，直下钓丝千尺。掣取鲸鱼，风雷变化，不是等闲奇特。寒暑相催，乾坤不用，历劫不为陈迹。可怜生、忘却高年，长伴小儿嬉剧。
元	张野	《水龙吟 咏玉簪花》	素娥宴罢瑶池，醉簪误堕庭深窈。花神爱护，绀罗轻衬，绿云低绕。秋意重缄，芳心半吐，有香多少。把幽轩好梦，等闲薰破，凉月转，人初悄。冷沁冰壶风袅。肯轻与铅华相照。湘兰标致，水仙风度，也应同调。钗凤香分，鬓蝉影动，此情云渺。问何时分付，一庭寒玉，对妆台晓。
元	同恕	《鹊桥仙 韦国器约赏梨花》	莺莺燕燕，蜂蜂蝶蝶。酒债几时还彻。韦郎又约醉梨花，对一树、玲珑香雪。盈盈脉脉，翻翻折折。小雨朝来乍歇。一年最是好光阴，算只有。
元	王恽	《木兰花慢 寄王宣慰立夫》	浩鱼龙海，曾同醉，凤凰楼。记猎较河南，并持英荡，千里长游。风流故家人物，爱赋诗、鞍马气横秋。落日隆中怀古，薰风洛水浮舟。重逢春色入东州。小试统清流。看生啸江淮，风连台阁，名动金瓯。经纶半生心事，细推量、合在百花头。此日清香画戟，不应谈笑封侯。
元	马钰	《卜算子 和师韵》	业重多思算。岂悟爻和象。深谢风仙特地来，便把顽遇唤。忿怒常思难。性烛须教灿。真乐真欢散尽愁，师弟常为伴。
元	马钰	《清心镜 治病》	气不通，脚膝患。云母膏，敷贴常常备办。破伤风、要可何如，花蕊石细掺。治心病，清神散。医性僻，附子理中丸弹。灵宝丹、服得太多，
元	王士熙	《李宫人琵琶引》	龙柱雕犀锦面妆，春风一抹彩丝长。新声不用黄金拨，玉指萧萧弄晚凉。
元	张可久	《木兰花慢 为乐府杨氏晓莺春赋，次海粟学士》	爱金衣公子，偏占得，绿杨堤。喜蔼蔼韶光，熹熹曙色，恰恰娇啼。惊飞。踏翻花影，曳残声、犹在画楼西。仙客词添琴谱，佳人梦断罗帏。庞眉。退叟命新题。雅宇重名姬。笑银蝶交关，青鸾相对，紫燕双栖。凄迷。暮年，向阴阴、夏木听黄鹂。何必五更杜宇，张生已自言归。
元	尹志平	《减字木兰花》	天堂岂远。举世迷人寻不见。地狱非亲。无限众生寒断门。聪明上士。幸得为人勤发志。志在心平。片善无遗道自成。
元	刘敏中	《水龙吟 马观复基司以九日水龙吟赋神  峰邀》	小石也。观复家广平地有神山，因以命石物齐各自逍遥，何知小鲲鹏大。乾坤太华，神?相望，两眉争黛。元气遗形，幽人良友，朝看夕对。尽共工怒触，巨灵善擘，众山碎、未吾害。借问此峰谁得。羡白眉、故家文会。萧然文室眼明，更比寻常宽快。长与安排，名香细茗，芳醪鲜脍。恐不时、便有打门狂客，设元章拜。
元	朱唏颜	《贺新郎 归雁用刘季和韵》	云影低平楚。看翩翩、离群避暖，去寻孤戌。犹记登楼看瘦字，零落西风无数。把往事、书将空处。乍别榆关秋梦迥，向江南、睡足菰蒲雨。天欲暝，雪初絮。江空岁晏衡阳度。尽冥冥、稻粱谋拙，弋人何慕。行断惊飞悲吊影，谁念嘹风最苦。算只有、天涯羁旅。莫听城笳迷去翮，被落花、飞絮相萦住。输海燕，笑迟暮。
元	王吉昌	《风入松》	乾坤分布派春秋。进九六添抽。阳升阴复生元气，辅灵台、配定刚柔。进退八归六聚，定浮沉，显真修。琼浆八味一渠流。聚百宝相投。滋荣君圣民安富，乐陶陶、驰骤神洲。天地不能陶铸，无为体，恣优游。
元	马钰	《满庭芳 看围棋》	争名竞利，恰似围棋。至於谈笑存机。口幸相谩，有若蜜里藏砒。见他有些活路，向前侵、更没慈悲。夸好手，起贪心不顾，自底先危。深类孙庞斗智，忘仁义，惟凭巧诈。终日相征相战，无暂闲时。常存杀心打劫，往来觅、须要便宜。一著错，似无常限至，扁鹊难医。
元	元好问	《瑞鹤仙》	薰风院宇。清香、凝户晓凉如雨。开帘望莲渚。拥轻红嫩绿、三千宫女。商泛羽。命双成、婵娟妙舞。记当时，初下瑶池阆苑，翠来处。几许玉簪珠履，玳筵绮席，寿觞初举。从容笑语。吹箫伴，骖鸾女。算灵椿难老，蟠桃频见，两蓬瀛便住。看家族叶叶金貂，凤池稳步。
元	耶律履	《念奴娇 寄云中完颜公 永乐大典一万四千三百》	紫琼洼，算何年、砻琢云根山骨。理润坚温，知雅称、绝格风流人物。待价因循，一时奇遇，得失才容发。千金先许，玉堂初认仿佛。老坡疑是前身，赤蛇宵吼，肯迟留扪拂。尚有当时耽玩趣，习气终难摩没。更莫矜夸，武夷玉窦，千尺兴平窟。开奁发幂，隶僮已倦嗟咄。律履耶律文献公词三首。
元	张野	《水龙吟 咏游丝》	落花天气初晴，随风几缕来何处。飘飘冉冉，悠悠，欲留还去。雪茧新抽，青虫暗坠，檐蛛轻度。看垂虹百尺，萦回不下，似欲系，春光住。凭仗何人收取。付天孙、云霄机杼。浮踪浪迹，忍教长伴，章台飞絮。惹起闲愁，织成离恨，万头千绪。望天涯尽日，柔情不断，又闲庭暮。
金	元好问	《论诗三十首》	笔底银河落九天，何曾憔悴饭山前。世间东抹西涂手，枉着书生待鲁连。
元	张昱	《陪宴相府得芍药花有感》	醉吐车茵愧不才，马前蝴蝶趁花回。玉瓶盛露扶春起，锦帐围灯照夜开。垂白敢思溱洧赠，欹红还是庙廊裁。杨州何逊空才思，惟对高寒咏閤梅。
元	王哲	《卜算子 雪中作》	谁识这风狂，谁识斯三。恰遇炎蒸得清凉，正寒也、成温热。因仰至人言，遂获真仙诀。九九严凝花正开，三伏中、却下雪。
元	王吉昌	《风入松》	乾坤爻变括天心。枢简易浮沉。斡旋升降成甘露，种黄芽、陆地根深。潋滟滋荣金蕊，丹霞照，万神钦。云收天静酒重斟。韵聒耳鸣琴。醺醺酩酊乘风舞，恣神怡、鼓掌歌吟。深入洞天静境，得真乐，写知音。
元	马钰	《西江月 赴胡公斋》	我会调和美鳝。自然入口甘甜。不须酱醋与椒盐。一遍香如一遍。满满将来不浅。那人吃了重添。虚心实腹固根元。饱后云游仙院。
元	侯善渊	《减字木兰花》	秋风浩浩，极目霞琳澄瑞绕。隔岸芦花。隐映烟笼三两家。天真秀郁。谪降寰中光满室。保佑千春。朱顶青松延寿同。
元	杨维桢	《洪州矮张歌》	洪州矮张如矮瓠，大帛深衣没双屦。自言矮瓠不食酒，惟贮先天九宫数。早年侠气慕朱郭，轻财屡倒千金囊。得道人疑李士宁，滑稽时效东方朔。双瞳注射金蟆精，口如急雨倾建瓴。卒然一语中人隐，王公错愕面发赤。乌乎王谢误苍生，天下乌用尔宁馨。居中可乏汲长孺，使边甲用苏子卿。我本先皇赐进士，十年不调钱塘市。宦程那敢问雄飞，国法新蒙脱胥靡。西湖西，南山南，水华落日清而酣。画船载酒遁名姓，三尺长喙金人缄。嗟乎五鬼贼，三尸谗，矮瓠矮瓠无多谭。
元	李道纯	《沁园春 赠安间子周高士》	真鼎真炉不无不有，惟正惟中。向静里施工，定中斡运，寂然不动，应感通。老蚌含珠，螟蛉咒子，个样真机妙莫穷。只这是，若疑团打破，顿悟真空。采铅不离坤宫。运符火、须当鼓巽风。向北海波心，生擒白虎，南山火里，捉住青龙。二物相投，三关一辏，炼出神丹满鼎红。藏身处，且和光混俗，是谓玄同。
宋	张士逊	《知邵武县祷雨大有感应任满作诗纪其事》	乞灵曾爇一炉烟，言下滂沱救旱田。今日解龟留数字，要教来者更恭虔。
元	丘处机	《满庭芳 述怀》	漂泊形骸，颠狂踪迹，状同不系之舟。逍遥终日，食饱恣遨游。任使高官重禄，金鱼袋、肥马轻裘。争知道，庄周梦蝶，蝴蝶梦庄周。休休。吾省也，贪财恋色，多病多忧。且麻袍葛屦，闲度春秋。逐疃巡村过处，儿童尽、呼饭相留。深知我，南柯梦断，心上别无求。
元	元好问	《江城子 东原幕府诸公，送予西湖，行及阳谷》	江山诗笔仲宣楼。弊貂裘。尽风流。独恨烟花，三月出东州。爱煞津亭亭，无一语，只相留。来鸿去雁两悠悠。别离愁。几时休。得似孤城，春水一沙鸥。寄谢西湖追送客，分手地，莫回头。
元	杨维桢	《朱厓令女》	关朱争两死，两死独谁当。关吏不垂泣，青天应雨霜。
元	杨维桢	《连理枝》	主家连理木，昨夜一枝零。野藤沿别树，相托万年青。
元	侯善渊	《声声慢》	心浮易动，熟景难忘。驱驰镇日忙忙。已过中年，有若日暮之光。恰如残灯怕晓，似风飘、败叶凋黄。最苦处，叹星移物换，人被无常。识破寻归出路，向玄门恳切，讨论仙方。付汝亲传，宁心静室消详。拟拭冰台莹彻，现神光、混入灵阳。圆明显得，长生久视，永劫安康。
元	李俊明	《阮郎归 郭延年诞日》	断蓬踪迹去依刘。试登王粲楼。此心安处即菟裘。尚何来往求。诗遣兴，酒消愁。竹林多胜游。与君何日共仙舟。相看共白头。
元	赵孟＊	《渔父词》	渺渺烟波一叶舟。西风落木五湖秋。盟鸥鹭，傲王侯。管甚鲈鱼不上。
元	马需庵	《江城子 寄王元辅》	百年浮世几人闲。说求官。近长安。不道长安，行路古来难。白璧明珠天地里，人不识，暗中看。自怜东野一生寒。两眉攒。锁苍山。须信丹梯，千丈杳难攀。何日举杯凌浩荡，同一醉，尽清欢。
元	王恽	《好事近》	宫殿曲江头，漠漠轻阴开彻。花柳都城三月，正禁烟时节。阿鸣玉泉游，故老向人说。一片春风箫鼓，荡黎花香雪。
元	邵亨贞	《洞仙歌 赋明叔水光山色舟》	红尘海里，好风光谁有。输与沧浪钓竿手。信翩然、一苇目断空蒙，烟草外、历历楚云湘岫。谩随春浪去，路人桃源，肯为繁华暂回首。岁晚若归来，纵鸥鹭忘机，莫系缆、汉南杨柳。好乘兴、凌风访蓬莱，为说与麻姑，海桑依旧。
元	杨维桢	《宫词（十二首）》	每岁此禽先驾往返。开国遗音乐府传，《白翎》飞上十三弦。大金优谏关卿在，伊尹扶汤进剧编。
元	刘志渊	《水龙吟》	宦途驰骤心贪职。官事何时能毕。力饶射日，名高为复，到今何济。休道功名遂。好身退、紧寻归计。啖古人糟粕，放怀湖上，泛扁舟，乐真味。颖悟安闲云水，恣逍遥、坦然无累。豁天宽胸臆，调神养气，无萦无系。性命俱相契。露实相、混融三际。看自强手段，斩钉截铁，把尘缘弃。
元	倪瓒	《竹枝词二首》	春愁如雪不能消，又见清明卖柳条。伤心玉照堂前月，空照钱塘夜夜潮。
元	王吉昌	《金盏子》	翠岚时，疑晴之误绿波清。光浮草屋松窗静。旋著，膝琴横。闲唱咏，惬真情。贫自乐，胜公卿。宠无荣。辱无惊。灵台将养消息胜。禅月净，性珠明。三昧解，六通精。无上道，证圆成。
元	王冕	《送云屋僧》	兰若边江次，羁栖喜得邻。论交留客夜，对酒独花春。风雨相过近，交情且是真。无端话离别，把酒忽伤神。
元	邵亨贞	《兰陵王 岁晚忆王彦强而作》	暮天碧。长是登临望极。松江上、云冷雁稀，立尽斜阳耿相忆。凭阑起叹息。人隔吴王故国。年华晚，烟水正深，难折梅花寄寒驿。东风旧游历。记草暗书帘，苔满吟屐。无情征旆催离席。嗟月堕寒影，夜移清漏，依稀曾向梦里识。恍疑见颜色。空惜。鬓毛白。恨莫趁金鞍，犹误尘迹。何时弭棹苏台侧。共漉酒纱帽，放歌瑶瑟。春来双燕，定到否，旧巷陌。
元	王哲	《解愁》	堪叹世间迷误，转转增隆，怎得难。被他同等，一例相赞。每每攒头聚复散。总做作、百端缭乱。这鬼使暗里、常常把你细算。待临头，看痴汉。越骋惺惺，伶俐高强，欺慢无惮。大遇尤、罔圣昧神厮玩。此则看看业限贯。怎生躲避，也难逃窜。见追贴、个个添烦恼，共拚尽阴司断。
元	虞集	《浣溪沙》	江上秋风日夜生。萧萧两鬓葛衣轻。芭蕉丛竹共幽情。病骨不禁湘簟冷，梦魂犹似玉堂清。画檐疏雨过三更。
元	周伯琦	《答复见心长老见寄（二首）》	浙水东头佛舍连，蒲庵上士坐忘年。五云古衲层澜涌，百宝浮图列宿躔。床上贝书多译梵，门前海舶直通燕。比丘喜得阶兰秀，应种菩提满法田。
元	马钰	《神清秀 寄看庞总管园赵公》	些儿微妙非常好。猛焰里、自然芝草。玉虎与金龙，密护三田宝。丹成九转青童报。便授取、紫微宣诰。体挂六铢衣，跨鹤归蓬岛。
元	阿鲁威	《双调 大司命》	令飘风冻雨清尘，开阊阖天门，假道天津。千乘回翔，龙旗冉冉，鸾驾辚辚。结桂椒兮乘云并迎，问人间兮寿夭莫凭。除却灵均，兰佩荷衣，谁制谁纫？
元	刘敏中	《蝶恋花 云卿寄长短句徵无名亭记，戏用其韵》	忽得新词深自愧。欲记无名，未见无名例。自古求名今却避。不知谁与君同议。旦昼行为昏暮睡。我自无心，何物能吾累。若道无名名可弃。
元	张野	《木兰花慢 饯佟伯起赴江西参政任》	算青云人物，名已着，绣衣时。见湖海襟期，诗书气味，鸾鹤丰姿。十年五居廉省，便衣官、拜相复何疑。早岁曾同几砚，至今亲若埙。相逢未久遽相辞。忍写饯行诗。早隐隐征帆，湖光潋滟，山翠参差。雄藩笑谈余事，倘兰舟、开宴举金卮。寄语桥边鸥鹭，刘郎尘鬓如丝。
元	王冕	《吹箫出峡图》	巅崖峭绝撑碧空，倒挂老松如老龙。奔流落峡喷白雪，石角险过百丈洪。我昔放舟从此出，牵拖失势气欲折。春风回首三十年，至今认得山头月。草堂清晨看图画，画里之人闲似我。波涛汹涌都不知，横箫自向船中坐。酒壶茶具船上头，江山满眼随处游。安得更唤元丹丘，相携共上黄鹤楼。
元	张雨	《太常引 漫翁新制画舫湖中，予为名其舫?》	莫将西子比西湖。千古一陶朱。生怕在楼居。也用着风帆短蒲。银瓶索酒，并刀斫脍，船背锦模糊。堤上早传呼。那个是烟波钓徒。
元	杨维桢	《钟离春》	钟离春，白头深目凹鼻唇，皮肤若烟面如尘。手有五色之彩线，为君补衮成天文。渐台之君荒且忮，明朝夷台作平地。太子择日正储位，钟离在宫齐国治。
元	倪瓒	《送吕养浩之绍兴》	贺监宅前路，荷花今亦无。空余湖上月，照见水中蒲。送尔作官幽绝处，钱塘江头飞柳絮。听事临堤满夕岚，时有沙鸥自来去。
元	马钰	《苏幕遮 别子》	出凡笼，无系绊。落魄婪耽，日作无常观。十四儿孙都弃。自在逍遥，风月为吾伴。背葫芦，携铁罐。壶贮琼浆，罐内灵芝按。渴饮饥餐增寿算。天助真风，有个琅琊唤。
元	明本	《行香子 案历代诗余卷一百二九录此首外又录》	水竹之居。吾爱吾庐。石粼粼、乱砌阶除。轩窗随意，小巧规模。却也清幽，也潇洒，也安舒。懒散无拘。此等如何。倚阑干、临水观鱼。风花雪月，赢得工夫。好炷些香，图些画，读些书。首，注引笔记，不知是何笔记。前两首又见沈雄古今词话卷下。据元彭致中鸣鹤余音卷六，载前两首，并未注名氏。
元	赵孟頫	《题耕织图二十四首奉懿旨撰》	田家重元日，置酒会邻里。小大易新衣，相戒未明起。老翁年已迈，含笑弄孙子。老妪惠且慈，白发被两耳。杯盘且罗列，饮食致甘旨。相呼团圞坐，聊慰衰莫齿。田硗借人力，粪壤要锄理。新岁不敢闲，农事自兹始。
元	陈草庵	《山坡羊》	晨鸡初叫，昏鸦争噪。那个不去红尘闹？路迢迢，水迢迢，功名尽在长安道。今日少年明日老。山，依旧好；人，憔悴了。
元	王哲	《蓦山溪 赠刘歌会剃头面》	公能刀镊。将彼姿颜接，刮削与提甚停当、心洽意惬。如描似画，眉秀鬓须齐，添嫩貌，减衰容，又更增言捷。内灵和协。无质无腮颊。妙手有何述，敢把此、分明拈捻。若还会得，慧剑便磨砻，呈白刃，显青钢，剃出圆成晔。
元	杨维桢	《玉山以诗见招用韵奉答（二首）》	沧楼诗招箫史凤，莲艇或踏琴高鱼。卷尽芙容秋万顷，瀛洲信有玉人居。
元	马钰	《姚源忆故人 赠亭川众道友》	尘中个个贪名利。要赛石崇富贵。争奈前程不讳。莫也难逃避。悟来诈做地。便是脱家奇计。炼气全神圆备。得赴蓬莱位。
元	王哲	《杨柳枝》	一息来时流通气。骋风流。不来一息破胞抽。这回休。若要依前常建贩，复从头。胞儿里面气重收。再偻。
元	刘志渊	《大江东去》	初功混沌，在机缄斡变，坎中一气。潜发氤氲初出地，升变阵云呈瑞。电掣雷轰，阴阳交会，致作廉纤雨。帝川飞过，化成玉鼎神水。溶溶九变生金，炼归离内，点化成阳体。神变离形摅妙用，独擅幕天席地。兀兀腾腾，随方应现，坦坦无拘系。含融一体，顿然超出生死。
元	周权	《郭外》	郭外人家少，鱼村扬酒旗。江云低压树，沙竹细穿篱。地暖梅花早，天寒潮信迟。夕阳烟景外，倚杖立移时。
元	谢应芳	《沁园春 寄昆山友人并自述》	泉石膏盲，尘土驱驰，还家鬓霜。想吟边茗碗，清风习习，醉中琴操，流水洋洋。口不雌黄，眼无青白，凫鹤从教自短长。闲居好，有溪篷钓具，林馆书床。春风宾主壶觞。坐慈竹轩中挹翠香。尽剧谈千古，神游混沌，高歌一曲，兴在沧浪。老我牛衣，怀人马帐，谁似彭宣到后堂。都传语，问鱼书久绝，兔颖何忙。
元	侯善渊	《诉衷情》	中朝金国圣皇明。有庆贺清平。天元运周甲子，正是好修行。归真静，体真清。气神灵。玄门阐化，太上真风，接引群生。
元	姬翼	《蓦山溪》	从来习性，尘冗知多少。省后急消磨，动静里、专专计较。闲非闲是，不挂一丝头，牢闭口，紧降心，人我先除扫。住行坐卧，莫把心王恼。向上有机关，更不许、愚迷便晓。积功累行，慧眼忽然开，芝草秀，大丹成，作个仙无老。
元	杨维桢	《题陶渊明漉酒图》	义熙老人羲上人，一生嗜酒见天真。山中今日新酒熟，漉酒不知头上巾。酒醒乱发吹骚屑，架上乌纱洗糟蘗。客来休怪头不冠，巾冠岂为我辈设。故人设具在道南，老人一笑猩猩贪。东林法师非酒社，攒眉入社吾何堪。家贫不食檀公肉，肯食刘家天子禄？颓然径醉卧坦腹，笑。尔阿弘来奉足。
元	谭处端	《踏莎行 寄京兆徐公》	方寸灵田，何曾拂扫。尘埃久暗生荒草。神泉散漫不凝澄，如何结得长生宝。云水寻真，逍遥访道。离家便是离烦恼。聪明如悟肯休心，孤峰。
元	朱唏颜	《鱼游春水 寿徐仁静其  乐鲁常》	兰室余香蕴。射雀屏、深清昼永。红旌微动，帘展浪花移暝。重碧先拈翡翠杯，戏彩低鸳鸯锦。人在蕊宫，春生蓬境。尽说而翁少颖。记得遗环故时井。而今犹自风流，朱颜绿鬓。百年应惜铜仙在，九里争传清河润。山兮寿兮，以仁能静。
元	虞集	《南乡一翦梅 招熊少府》	南阜小亭台。薄有山花以次开。寄语多情熊少府，晴也须来。雨也须来。随意且衔杯。莫惜春衣坐绿苔。若待明朝风雨过，人在天涯。春在天。
元	周权	《贺新郎 次韵》	清啸西峰月，记曾经飘飘霞佩，御风飞度。知道仙家蟠桃宴，此夕洞关无阻。看多少往来鹤驭。分得九霞春色醉，听玉笙、清奏云深处。好天上，神仙府。俗尘笑我山中侣。叹匆匆归后，依旧松烟萝雨。万事一闲都了却，说甚官为柱史。尽拚得此生韦布。齐粟一盂安岁晚，课儿童、闲诵梅花赋。这些福，老天与。
元	王哲	《声声慢》	金关叩户，玉锁扁门，闲里不做修持。杳默昏冥谁会，舞弄婴儿。睡则擒猿捉马，醒来后、复采琼芝。每依时，这功夫百日，只许心知。自在逍遥做就，唯舒展，红霞光彩敷披。罩定灵明，方见本有真慈。一粒神丹结正，三重焰、紧紧相随。遇瑶池，透青霄、顶上无为。
元	王冕	《山中杂兴 其四》	拄杖听鸣鸠，青山树色稠。雨寒云不起，沙乱水交流。对景堪垂涕，无为亦动愁。疲民正无奈，谁解为君筹？
元	尹志平	《瑞鹧鸪》	六年动作小功成。固蒂深根渐次荣。东院西宫闲客坐，南来北往道人行。十方和气精神爽，四海同心道眼明。天运玄风来此地，燕山路上好前。
元	马钰	《卜算子 带喝马一声》	终日驾盐车，鞭棒时时打。自叹精神久屈沉，如病马。怎得长游冶。伯乐相师来，见后频嗟讶。巧计多方赎了身，得志马。须报师恩也。
宋	释原妙	《偈颂六十七首》	八十日中，千说万喻。说也说到无说时，闻也闻到无闻处。既是无说又无闻，功成果满凭何举。吹龙笛，击鼍鼓。皓齿歌，细腰舞。桃花乱落如红雨。
元	马钰	《捣练子 赠文登马彦高》	长寿酒，安乐杯。能医百病正当时。助清吟，乐道归。将进酒，凤衔杯。香山会上惜芳时。醉仙吟，月下归。
元	元好问	《临江仙》	醉眼纷纷桃李过，雄蜂雌蝶同时。一生心事杏花诗。小桥春寂寞，风雨鬓成丝。天上鸾胶寻不得，直教吹散胭脂。月明千里少姨祠。山中开较晚，应有北阴枝。小桥南北梦幽寻。残醉瞢腾不易禁。一树杏花春寂寞，恶风吹折五更心。此予二十年前嵩山中诗也。
元	张雨	《苏武慢 至正八年夏和虞道园 原作月高山》	清露晨流，新桐初引，消受北窗凉晓。经卷熏炉，笔床茶具，长物任他围绕。老子无情，年光有限，只似木人花鸟。指凝云、数朵奇峰，曾见汉唐池沼。还自笑，待老学鱼，金题玉，书里便容身了。阿对泉头，布衣无恙，占断雨苔风。独鹤归迟，西山缺处，掠过乱鸦林表。舞琴心三叠胎仙，坐到天高月小。
元	张翥	《浣溪沙 广陵席上赋别三首》	偶约尊前已目成。琵琶私语更分明。如今翻作断肠声。彩扇旧歌怜楚楚，青楼薄幸怨卿卿。海枯石烂古今情。
元	杨维桢	《赋春梦婆》	黄柳城边风雨多，白头宫女有遗歌。东坡哨遍无知己，赖有人间春梦婆。
元	杨维桢	《湖上感事漫成四小句》	湖水碧于天，湖云薄似烟。鸳鸯不经乱，飞过岳坟前。
元	卢挚	《沉醉东风》	恰离了绿水青山那搭，早来到竹篱茅舍人家。野花路畔开，村酒槽头榨，直吃的欠欠答答。醉了山童不劝咱，白发上黄花乱插。
元	陈孚	《烟寺晚钟》	山深不见寺，藤阴锁修竹。忽闻疏钟声，白云满空谷。老僧汲水归，松露堕衣绿。钟残寺门掩，山鸟自争宿。
元	关汉卿	《【南吕】四块玉 闲适》	适意行，安心坐。渴时饮，饥时餐，醉时歌。困来时就向莎茵卧。日月长，天地阔，闲快活。
元	刘秉忠	《江月晃重山》	太白诗成对酒，仲宣赋就登楼。思乡怀古两悠悠。黄尘路，风雨鬓惊秋。三岛云随鹤驭，五湖月载归舟。青山西塞水东流。功名好，欢伯笑人。
元	杨弘道	《望江南 咏桃源》	桃源好，鸡黍竟相邀。鸾凤有期朝绛阙，风霾无计上青霄。万点落英飘。茅屋底，何以水永朝。一念不从痴处起，万缘都向静中消。知命也逍。
明	楚石梵琦	《开平书事（六首）》	夜雪沙陀部，春风敕勒川。生涯惟酿黍，乐事在弹弦。不用临城将，何须负郭田。双雕来海外，一箭落天边。
元	冯子振	《鹦鹉曲 燕南百五》	东风留得轻寒住。百五闹蝶母蜂父。好花枝半出墙头，几点清明微雨。绣弯弯湿罗鞋，绮陌踏青回去。约明朝后日重来，靠浅紫深红暖处。
元	李孝光	《水龙吟》	举头南极星明，五云飘作天花雨。龟游莲叶，鹤栖松顶，露。阿母瑶池，琼花新好，正逢初度。对碧梧翠竹，黄庭读罢，更细味，全生处。二十四番花信，待持入薰风旧谱。琴鸣瑟和，兰清玉暖，云翩彩舞。身在箫台，月明风细，犹闻笑语。想胡麻饭熟，只应流出，向桃源路。
元	王丹桂	《好离乡 本名南乡子  警世》	人本是神仙。只为当初纵马猿。换骨更形无定止，连绵。致使尘情种种牵。若解固根原。玉鼎金炉聚汞铅。锻炼三千功行满，还元。复返蓬瀛。
元	马钰	《满庭芳 赴莱州黄?大醮作》	口口相传，真真相济，悟来意解心通。玄中妙趣，明月应清风。师祖钟离传吕，吕公得、传授王公。王公了，秘传马钰，真行助真功。彭城并道友，邀予追荐，数次途中。更同知节使，节副相容。跪领尊官台旨，加持在、紫极之宫。亡灵福，超升天界，了了道深崇。
元	杨维桢	《丹山凤》	丹山五色凤，千岁或一鸣。来见君子国，见则时文明。自从鸣岐后，野鸟袭为名。凤兮德久衰，短歌空复情。
元	长筌子	《醉中归》	过隙时光促。人身似风烛。谁信神明，暗里报人灾福。观二曜如转毂。昼夜翻腾荣辱。群情苦，攒攒簇簇，贪迷嗜欲。独我回头，归来隐山谷。水钓云耕，雅种数枝松菊。闲来后，歌一曲。不羡权门红绿。养愚鲁，清贫自在，平生愿足。
元	丘处机	《梅花引 ?溪旧隐》	无名客。无牵迫。无桑无梓无田宅。古岩前。老松边。长歌隐几，徐徐考太玄。玄中默论无生死。实际何曾分彼此。贯千经。协三灵。包含万化，都归一念冥。行不劳坐不倦。任行任坐随吾便。晚风轻。暮天晴。逍遥大道，南溪上下平。溪东幸获忘形友。月下时斟消夜酒。酒杯停。月华清。披补救散发，欣欣唱道情。
元	马致远	《拨不断》	菊花开，正归来。伴虎溪僧、鹤林友、龙山客；似杜工部、陶渊明、李太白；有洞庭柑、东阳酒、西湖蟹。哎，楚三闾休怪！
元	赵雍	《蹋莎行》	画角声残，金炉香袅。长空淡淡连芳草。朱帘半卷晚霞明，塞雁无情音信杳。雨散云收，离多会少。相思真个令人老。不须惆怅且开怀，一樽。
元	王哲	《捣练子》	猿骑马。逞颠耍。难擒难捉怎生舍。哩，哩。慧刀开，齐杀下。教君认得根源也。哩，哩。
元	王哲	《踏莎行 烧庵》	数载辛勤，谩居刘蒋。庵中日日尘劳长。豁然真火瞥然开，便教烧了归无上。奉劝诸公，莫生悒怏。我咱别有深深况。唯留煨土不重游，蓬莱。
元	刘因	《菩萨蛮 饮山亭留宿》	水围山影红围翠。翠围红影山围水。西近小桥溪。溪桥小近西。隐人谁与问。问与谁人隐。孤鹤对言无。无言对鹤孤。
元	王冕	《寓意十首次敬助韵 其九》	飘飘青琐郎，翩翩夹绮衣。媚媚红楼春，昏昏不知归。朝睹绿发润，暮惊白雪飞。只有陶隐居，颇能知此机。
元	倪瓒	《寄李隐者》	南汀新月色，照见水中蘋。便欲乘清影，缘源访隐沦。君住钿山湖，绿酒松花春。梦披寒雪去，疑是剡溪滨。
元	王丹桂	《春从天上来 赠首阳山李志朴》	既悟尘缘，摆爱海恩山，蜗利蝇名。乐然拂袖，绝虑忘情。熟境慎勿牵萦。抱始终一志，但兀兀、莫问途程。处无为，捱潇潇洒洒，静静清清。闲中做成修炼，炼百脉通流，四体和平。虎绕龙蟠，气结神凝，大丹一粒圆成。引灵童歌舞，瑞云房、满酌瑶觥。兴无穷，保深根固蒂，久视长。
元	关汉卿	《【双调】大德歌 六》	吹一个，弹一个，唱新行大德歌。快活休张罗，想人生能几何？十分淡薄随缘过，得磨陀处且磨陀。
元	元好问	《点绛唇 长安中作》	沙际春归，绿窗犹唱留春住。问春何处。花落莺无语。渺渺吟怀，漠漠烟中树。西楼暮。一帘疏雨。梦里寻春去。
元	王冕	《花竹》	花竹参差荫石苔，幽居却似小蓬莱。山光入座青云动，水色摇天白雨开。得兴不妨闲觅句，忘机尽自可衔杯。主人爱客能潇洒，许我携琴日日来。
宋	赵福元	《晚钟》	花洲人别月凉船，烟寺寒鲸隔岸闻。带雨一声天外落，过江穿破半山云。
元	邵亨贞	《霓裳中序第一 中秋后二夕对月》	秋堂气渐肃。暮角吹来声断续。凭遍阑干几曲。又凉战庭梧，风敲檐竹。多情宋玉。对楚天、无柰幽独。中秋过，月华未阙，夜色灿如烛。空谷。美人羁束。又老尽、江南草木。愁来心绪易触。目断瑶台，梦绕金屋。雁归犹未卜。且漫放、题红去速。凄迷处，年来诗鬓，换动镜中绿。
元	许有壬	《石州慢 次张凝道韵》	足趼尘嚣，目厌纷华，扰扰蜂蝶。击壶未了长歌，又听阳关三叠。平生湖海，可怜牢落新丰，蓬山回首烟霞隔。鹏不同天，任焦明蚊睫。愁绝。停杯为问羲娥，几度东生西灭。俯仰金台陈迹，千年谁接。天空秋老，倚阑南北悠悠，暮云汀树人长别。想见苦吟诗，满吴江枫叶。
宋	张士逊	《忆越州》	稽山岩壑深复高，思之谁妙丹青毫。霜缣若得一千幅，伻图何必乘兰舠。
元	王恽	《鹧鸪引 谒太一宫赠王季祥》	来谒齐宫又五年。道人邀我坐前轩。只惊前度刘郎老，不见庭松偃盖圆。人与境，两然。呼童茶罢炷烟。壁间一轴烟萝子，依约风流堕眼。
明	王逢年	《折杨柳》	边楼夜笛吹霜月，玉门杨柳边人折。长条短条系相思，故园东风莺啭枝。鸳鸯机上肠应断，绿满天涯人未归。
元	郭翼	《夜夜曲》	蕙花空帐不生春，香壁泥红堕网尘。微步姗姗灯影里，金屏夜降李夫人。
元	马钰	《五灵妙仙 赠蓬瀛散人》	愿贤增寿，算家豪散八。儿孙孝、尽皆奸黠。总超绝。效庞公许氏，全家顿悟，同登彼岸，长生路途清滑。兔角缺。往来游戏，看天花瑞雪。金茎秀、无枝节。个中悦。是灵童应净，真乐真乐，无愁可解，唯吟绛。
元	侯善渊	《诉衷情》	初开江月透双林。隐映素波深。风恬湛然莹净，清夜好知音。白醪酒，自然斟。信时吟。无萦无系，豁畅开怀，一任浮沉。
元	丘处机	《解冤结 自咏》	当初学道、凭空炼己，志冲天、人间无比。放旷山林，次后复、逍遥云水。过夷门、又临秦地。飘蓬十载，游程万里。度关津、崎岖迢递。事事谙来，但悟了、般般总弃。只随缘、布裘芒履。
元	王冕	《秋兴 其一》	万里山河一局棋，旷怀百感独伤悲。石麟夜雨生新恨，铜雀春风属旧时。雪卷流沙驮信远，天沈辽海鹤书迟。五陵年少俱零落，回首故园空梦思。
元	林辕	《水调歌头》	悟得天仙诀，参透祖师关。坎离颠倒，归根复命片时间。也不持斋受戒，也不行藏语默，也不坐禅圆。因甚同门士，废寝更忘餐。觅黄芽，擒已汞，结还丹。尘情事冗，般般应接道无干。也莫去妻逐妾，也莫抛儿弃女，也莫说休官。混饮太玄酒，个个会乘鸾。
元	曹伯启	《沁园春 用中丞敬相谢承卿送菊韵》	菊有黄华，惠然肯来，思量意勤。见秋容淡泊，寒香馥郁，妖红俗紫，爱恶由分。玉露金风，豚蹄豆酒，不论文尊与义尊。重阳过，看匆匆暮景，苒苒行云。宾朋相与欢欣。况咀嚼颐精好致神。笑量长较短，到头是梦，春三秋九，夫复何言。冠盖名流，绅处士，特赠新诗可以群。从今后，但有花即饮，卿自纷纷。
元	马钰	《金莲出玉花 赠清净庵主刘公》	彭城庵主。喜舍花园庵舍做。设此良缘。种下将来福禄田。全家修善。正是修行真地面。更好清心。神气冲和上宝岑。
元	姬翼	《太常引》	情知万事转头空。颖脱出樊笼。饮啄且从容。更不问、三山五峰。一丸丹药，一枝藜杖，来往任西东。随处云朋。尽出没、重玄道中。
元	王冕	《南风热》	炎风来何狂？似欲吹山倒。狼籍树底云，散漫屋上草。赤日炽大炉，泥沙热如炒。东皋与西陇，禾苗尽枯槁。
元	白华	《满庭芳 示刘子新 永乐大典卷一万三千三百四》	光禄池台，将军楼阁，十年一梦中间。短衣匹马，重见镇州山。内翰当年醉墨，纱笼在、高阁依然。今何夕，灯前儿女，飘荡喜生还。衣冠初北渡，几人能得，对酒常闲。算唯君日日，陶写余欢。得陇且休望蜀，南山卧、白额黄班。茅檐底，男儿未老，勋业后来看。
元	刘敏中	《南乡子 鹏举兄致仕，寓家松江。今年秋，独》	往年由南中赴调北上，过绣江，宿女郎山下，予会焉。有诗云，南北分飞十五年。归来相见各华颠。只应又作明朝别，酒醉更阑不肯眠。诘旦，兄别去，距今又二十寒暑，悲喜恍惚，乃情何如。酒中兄喟日，吾数日常又忆昔叹华颠。一别曾惊十五年。醉里知君明便去，留连。酒尽更阑不肯眠。今更老于前。二十年间又别筵。安得柳丝千百丈，缠联。不放东吴。
元	马钰	《望蓬莱》	马风子，独自赏元宵。剔正命灯胜白昼，放开心月透青霄。掌握紫芝苗。金童舞，玉女更吹箫。酒饮琼浆虽是美，有些闲事不逍遥。惟恨少知。
元	杨维桢	《送贡侍郎和籴还朝兼柬李治书同年（二首）》	南来使者急兵荒，令下吴侬出盖藏。自是酂侯能给饷，从知汲黯可开仓。王师刁斗晨连灶，神女旌旗夜直樯。我有干时书愿上，草茅望阙九天长。
元	王冕	《吹箫出峡图》	巅崖峭绝撑碧空，倒卧老松如老龙。奔流落峡喷白雪，石角险过百丈洪。我昔放舟从此出，捩拖挂帆气欲折。春风回首三十年，至今认得山头月。草堂清晨看图画，画里之人闲似我。波涛汹涌都不知，横箫自向船中坐。酒壶茶具船上头，江山满眼随处游。安得更唤元丹丘？相携共上黄鹤楼。
元	王哲	《河传令 赠京兆赵公》	心合眼莹，耳聪意静，鼻通舌辩。说山头，一派清流落涧。中烹，焰儿，紧不慢。西金解东方版片，便令虎龙，同打扮得明珠，诸般不教兴贩。春来，金生，花复绽。
元	王结	《南乡子 秋日旅怀》	秋气入帘栊。矮榻虚轩睡思浓。梦觉黄梁初未熟，相逢。都在邯郸逆旅中。扰扰正愁侬。雨霁西山翠几重。更上层楼闲徙倚，晴空。目送冥飞。
元	王哲	《苏幕遮》	道无言，禅没说。两道白光，唯许红霞设。真玉山头常摆拽。泼滟滟兮，返照灵峰雪。愈玲珑，元皎洁。射透晴空，莹莹神光别。到此玄玄妙彻。一朵金花，里面金丹结。
元	乔吉	《水仙子》	琐窗风雨古今情，梦绕云山十二层，香销烛暗人初定。酒醒时愁未醒，三般儿挨不到天明。划地罗帏静，森地鸳被冷，忽地心疼。
元	高道宽	《苏幕遮》	出五行，修方外。彼岸芦花，郁郁彤云坠。浩浩风光贪困睡。唤觉从头，点对都交会。雪中月，壶中日。独跨扁舟，虚运松风瑞。妙本将来医尔醉。普劝诸公，休把元初昧。
元	魏初	《人月圆 为细君寿》	冷云冻雪褒斜路，泥滑似登天。年来又到，吴头楚尾，风雨江船。但教康健，心头过得，莫论无钱。从今只望，儿婚女嫁，鸡犬山田。
元	马钰	《清心镜 因何先生往宁海，作词以寄乡人》	劝乡人，当省悟。浮利浮名，不坚不固。妻男是、走骨行尸，自身是臭腐。早因头，投真趣。学取马风，乐然归去。向物外，耕种心田，做神。
元	何中	《枥溪》	林岭甚可爱，溪源无尽时。山花已乱发，烟暖东风迟。因与采樵者，坐谈树阴移。日斜自归缓，我兴非人知。
元	张之翰	《婆罗门引 赋赵相宅红梨花》	冰姿玉骨，东风著意换天真。软红妆束全新。好在调脂纤手，满脸试轻匀。为洗妆来晚，便带微嗔。香肌麝薰。直羞煞海棠春。不?数芳酒，谁慰黄昏。只愁睡醒，悄不见惜花贤主人。枝上雨、都是啼痕。
元	高道宽	《苏幕遮》	这无为，先天造。有有无无，端的无穷妙。最上不空谁曾到。强曰为名，假作字之号。道真常，大秘奥。觉象圆明，得一元顿教。代代相承心印宝。厌尽傍门，独显真大道。
元	杨维桢	《衮马图》	唐家内厩三万匹，画史缣缃都熟识。绿蛇连卷骨初蜕，一团旋风五花色。湿云乍洗乌龙池，金索掣断愁欲飞。奚官独立柳阴下，手把玉鞭将赠谁？
元	柳贯	《同杨仲礼和袁集贤上都诗》	幄殿层云障，辕门积雪峰。奇鹰皆戴角，御马尽飞龙。瀚海将临幸，云亭望陟封。青丘大羽猎，有事待玄冬。
元	瞿智	《廉夫自沧江过顾仲瑛桃源作诗以寄并柬玉山》	老铁仙人海上来，海云长日护楼台。玉箫彩凤时时下，黄鹤珠帘面面开。不逐蟾娥归月府，却从花使过蓬莱。晚棹不迷重去路，一湾流水即天台。
元	邵亨贞	《氏州第一 丙申初冬次钱素奄韵》	江国初寒，云外雁过，怀人烟浪千顷。短策行吟，荒台延伫，斜日依然照影。鸥鸟桥边，几负了、扁舟清兴。旧约蹉跎，新诗冷落，怎堪提省。故里年来欢事迥。算何似、向时风景。倚马朱扉，调筝翠袖，一向新盟冷。但沉思、游宴处，红楼外、柳条相映。不见君来，待重寻、山阴夜艇。
元	王旭	《满江红 次李公敏梨花韵》	客里光阴，又逢禁烟寒食节。花外鸟、唤人沽酒，一声清切。风雨空惊云锦乱，尘埃不到冰肌洁。对芳华、一片惜春心，谁边说。难便与，东君别。更莫把，繁英折。恨山香舞罢，玉鸾飞怯。休道梅花同梦好，黄昏只解供愁绝。洗妆来、应笑老书生，头如雪。
元	刘敏中	《菩萨蛮 盆梅》	纤条渐见稀稀蕾。孤根旋透温温水。但得一枝春。谁嫌老瓦盆。寒愁芳意懒。移近南窗暖。却怕盛开时。香魂来索诗。
元	陈秀民	《西湖竹枝词》	鸳鸯宛在水中央，恰似阿侬初嫁郎。掷却郎君金弹子，劝郎切莫打鸳鸯。
元	刘因	《鹊桥仙》	悠悠万古。茫茫天宇。自笑平生豪举。元龙尽意卧床高，浑占得、乾坤几许。公家租赋。私家鸡黍。学种东皋烟雨。有时抱膝看青山，却不是。
元	王哲	《蓦山溪 於公索神龟词》	洪波浩浪，澄湛源流遂。此处隐神龟，敢吸尽、西江大水。任眠任睡，喘息几曾闻，能服气，会吞霞，自在长游戏。异光殊彩。并出真祥瑞。火焰正炎炎，便走在、当中取利。任烧任烙，旋旋聚清凉，能曳尾，会摇头，独上白莲蕊。
元	马钰	《战掉丑奴儿》	浮云聚散如财物，不义之财。休要贪来。那底招殃惹祸灾。好生乖。不如心地行平等，各不伤怀。远胜持斋。定是将来免落崖。赴蓬来。
元	沈禧	《踏莎行 云窗秋梦》	绮户云窗，玉楼绛阙。绀园花谢飘香雪。其中绰约总仙姝，乘鸾夜度天边月。地久天长，海枯山裂。连环击碎珊瑚。梅花何处断肠声，一双。
元	王冕	《村田乐祭社图》	春风吹晴杏花雨，东村西村鸣社鼓。长旂翩翩导前路，乐舞于于成队伍。冠带郎君颜貌古，插竹簪花相媚妩。可是平生惯尘土，不学时人觑面目。髦髦童儿亦，骑牛老儿妄伛偻。桑柘影斜山日暮，醉饱归来同笑语。田家之乐乐如许，正是太平无事处。孰知异世多官府，村乐荒凉无此举。大家役役如征戍，小家戚戚驱儿女。白日康庄多，黔黎尽作逃亡户。云林丛社能识取，抚绥宁信巅崖苦。按图阅景自凄楚，谁是龚黄谁卓鲁？
元	郑光祖	《蟾宫曲  梦中作》	敝裘尘土压征鞍，鞭倦袅芦花，弓箭萧萧，一径入烟霞，动羁怀，西风禾黍，秋水蒹葭，千点万点，老树寒鸦，三行两行，写长空历历，雁落平沙，曲岸西边，近水湾鱼网纶竿钓，断桥东壁，傍溪山竹篱茅舍人家，见满山满谷，红叶黄花，正是凄凉时候，离人又在天涯。
元	殷恕	《望江南》	秋光好，选胜足遨游。桂子风高香密密，梧桐月下影悠悠。玉露满松。
元	胡祗＊	《木兰花慢》	状骊歌慷慨，望天际，送君行。眇月窟张骞，雪山殷侑，虚擅英名。忠肝落落如铁，要无穷渤驱长鲸。笑指扶桑去路，等闲风浪谁惊。士当一节了平生。羞狗苟蝇营。仗雷电神威，风云圣算，何往无成。佳声定随潮信，报东夷重译观来庭。好个皇朝盛事，毋忘纪石蓬瀛。
元	马钰	《苏幕遮 在长安寻铁马骑，道友索词》	马风儿，悟玄理。不得檐楹，看您成家计。参从风仙何事喜。舞袖轻摇，撼动声清美。胜骅骝，无萦系。不恋银鞍，免使人鞭捶。蓦地玎铛声韵起。自在逍遥，直上青霄里。
元	宋＊	《贺新郎 寿刘时中五月二十又八日》	绣陌径新雨。致升平、五弦琴里，薰风吹户。夏馆深沉晨容好，宝鼎红云香雾。还又是、逋仙初度。畴昔骖鸾骑赤凤，逆西清、佳处凌云步。天壤外，快豪举。遨游又作湖山主。百千回、笑谈诗酒，盘桓容与。未信星星能侵鬓，青镜流年如许。毕竟到、广寒天府。多少文章真事业，鹤南飞、自愧无佳语。弦宝瑟，劝霞醑。
元	关汉卿	《【正宫】白鹤子》	花边停骏马，柳外缆轻舟。湖内画船交，湖上骅骝骤。
元	冯尊师	《苏武慢》	出世登真，须凭刚志，决要顿开灵慧。消尘止念，绝爱忘忧，恬淡自然知味。雷震一声，火发三田，半夜乌飞千里。透帘帏、铅鼎温温，恣饮玉壶香腻。堪下手、策凤攀鸾，烹金间木，游赏洞房佳瑞。倾光吐秀，塞海冲山，真气遍充天地。乘履风云，摘骑日月，不比寻常儿戏。把玄珠收取，大罗归去，圣贤同域。
元	周权	《晚渡》	离离野树绿生烟，灼灼山花烂欲然。酤酒人归春渡寂，柳根闲系夕阳船。
元	元好问	《点绛唇》	国艳天香，一丛百朵开来半。燕忙莺乱。要结寻芳伴。买断春风，醉倒应须拚。清尊满。谢家池馆。岁岁年年看。
元	何中	《樟树镇五公寺》	久幽厌拘维，暂弛欣舒散。近关得禅扉，择步历苍藓。沉沉松阴重，滟滟水光远。残花起余香，乳禽响新啭。虚廊清昼长，高僧坐谈简。学空素所昧，虑妄还自遣。移晷始知归，生烟满林晚。
元	杨维桢	《桑阴曲》	妾自夫君成，桑阴路不通。将军哮似虎，少妇窃秦宫。
元	王哲	《黄鹤洞中仙 在金莲堂，每自唱此词，须自顶》	初见青钢剑。尸内曾加点。木上安来出一丝，乾马占。害后随风?得此修行渐。日日频频检。暗喜欢时只自知，天马瞻。与我长生验。
元	刘秉忠	《踏莎行》	碧水东流，白云西去。旌旗卷尽西山雨。淡烟寒露黄昏，伤怀又是别来处。双眼增明，青山如故。故人怪我来何暮。征声震五更风，梦魂惊。
元	马钰	《蓬莱客 赠马彦高》	都同急。务场无本为愁客。为愁客。祷他官长，免教亏隔。遇予咒酒忘忧测。能医百病如扶溺。如扶溺。更宜规措，自然增息。
元	杨维桢	《题跋月山公九马图手卷为任伯温赋》	任公一生多马癖，松雪画马称同时。已知笔意有独得，天育万骑皆吾师。房精夜堕池水黑，龙山池中飞霹雳。图中九马气俱王，都护青骢尤第一。一马饮水水有声，两马龁草风雨生。其余五马尽奇骨，蛮烟洗尽桃花明。君不见佛郎献马七度洋，朝发流沙夕明光。任公承旨写神骏，妙笔不数江都王。任公一化那可复，后生画马空多肉。此图此马无人看，黄金台高春草绿。
元	元好问	《点绛唇》	玉宇沈沈，绿窗珠户还相。碧池回绕。全似蓬莱岛。今夕笙歌，两两云鬟小。炉烟袅。寿觞倾倒。长愿朱颜好。
元	丘处机	《无俗念 岁寒守志》	同云瑞雪，正三冬、闭严凝时节。寂寞山家孤悄悄，终日无人谈说。败衲重披，寒独坐，夜永愁难彻。长更无寐，朔风穿户凄冽。求饭朝入西村，临泉夹道，玉叶凌花结。冻手频呵仍自恨，浊骨凡胎为劣。昼夜参差，饥寒逼迫，早晚超生灭。须凭一志，撞开千古心月。
元	王哲	《醉蓬莱 此首原有脱误》	时间有吏，拱手前来，谨传台旨。晚难参，俟辰先起。至庭阶，争通报，上人心喜。出尊谈，推学道，须留妙理。液琼浆，生三宝，脉光门华丽美。抵神清，俾气无睡。下知州，圭休禀，自然仙瑞。现灵芝，游宝洞，蓬莱一醉。
元	杨维桢	《览古四十二首  其四十一》	东人送降款，西人纳降城。长沙李太守，誓死城不盟。高楼一举火，老稚同焦冥。
元	萨都剌	《上京即事》	紫塞风高弓力强，王孙走马猎沙场。呼鹰腰箭归来晚，马上倒悬双白狼。
元	元好问	《减字木兰花》	瑞云仙雾。指晓重重遮绣户。一炷清香。千尺流霞入寿觞。家门转好。从此自应长不老。来岁春风。看西小令公。
元	白朴	《【越调】小桃红》	云鬟风鬓浅梳妆，取次樽前唱。比著当时江上，减容光，故人别后应无恙。伤心留得，软金罗袖，犹带贾充香。
元	刘因	《临江仙 贺廉侯举次儿子》	四海荆州吾所爱，虎贲谁似中郎。小孙今拟唤甘棠。添官前有例，簪笏看堆床。明日乃公归旧隐，后园乔木苍苍。青衫竹马雁成行。当年廉孟子，应有读书堂。
元	邵亨贞	《贺新郎 曹园红梅数种十余树，云西老人手植》	其孙幼文命客饮于其下。永嘉曹新民赋词为咏，予适有出不与。越数日，幼文持卷来求次韵，席上口占以答海底珊瑚树。问鲛人、几时击出，碎为繁露。倩女舍来纫成佩，妆点江南岁暮。便掩映、含章窗户。更着绛绡笼玉骨，怕黄昏、不向孤山路。银烛暗，未归去。梦中曾被梨云误。最难忘、长沙形胜，水声东注。若见何郎须相报，不改扬州韵度。道艳、尚堪重赋。一点酸心浑不死，桃根桃叶非吾故。空谷底，漫延伫。
元	迺贤	《答禄将军射虎行》	将军部曲瀚海东，三千铁骑精且雄。久知天命属真主，奋身来建非常功。世祖神谟涵宇宙，坐使英雄皆入彀。十年转战淮蔡平，帐下论功封太守。信阳郭外山嵯峨，长林大谷青松多。白额於菟踞当道，城边日落无人过。将军闻之毛发竖，拔剑誓天期杀虎。弯弓走马出东门，倾城来看夸豪武。猛虎磨牙当路嗥，目光睒睒斑尾摇。据鞍一叱双眦袭，鸟飞木落风萧萧。金弰雕弓铁丝箭，满月弦开正当面。雕翎射没锦毛摧，厓石崩腾腥血溅。万人欢笑声震天，剖开一箭当心穿。父老持杯马前拜，祝公眉寿三千年。将军立功期不朽，奇事相传在人口。可怜李广不封侯，却喜将军今有后。承平公子秘书郎，文场百步曾穿杨。咫尺风云看豹变，鸣珂曳履登朝堂。
明	楚石梵琦	《和渊明九日闲居诗》	闲居爱重九，使我念陶生。但取杯中物，不贪身后名。季秋霜始降，向晚月初明。草际乱虫语，林梢残叶声。疏篱采丛菊，小嚼扶衰龄。美酒既满樽，一吟还一倾。田园自可乐，圭衮何足荣。贵贱各有志，好恶吾无情。所以君子怀，悠哉岁功成。
元	李献能	《浣溪沙 河中环胜楼感怀 以上三首见中州乐府》	垂柳阴阴水拍堤。欲穷远目望远迷。平芜尽处暮天低。万里中原犹北顾，十年长路却西归。倚楼怀抱有谁知。
元	马钰	《挂金索 以上鸣鹤馀音卷之六》	五更里，天晓架上金鸡叫。有个忙儿，拍手呵呵笑。放饱牛儿，快活睡一觉。行满功成，自有丹书诏。
元	杨维桢	《览古四十二首  其二十五》	我爱王怀祖，面壁售人骂。不比少掾时，瞋目答米价。褊中顿有容，坦之讵能过。桓桓大将军，汉业在出胯。
元	杨维桢	《大唐钟山进士歌》	睛如猫，须如茅，乌靴白简鸭色袍。元是钟山老馗唐进土，感君之赐何以酬君劳。虽生不得禄，誓死为鬼豪。老馗血食岂敢饕，宫中饱食有祆耗，擘而啖之如啖螯。呜呼若人使立朝，殿前秉笏山动摇。衔花有大耗，窃笛有大祆，肯使白昼见之而不枭？尔祆尔耗，根深蒂牢。帝王养之，既各且骄。跳河蹴陇，翻天之杓。呼呼老馗胡可招，呜呼老馗胡可招！
元	王哲	《踏莎行》	东海汪洋，西山详审。金钩钓得欢无恁。一头活乐大鲸鱼。万鳞灿烂铺白锦。随我遨游，水云信任。青山绿水相过甚。张公吃酒李公来，李公。
元	山主	《临江仙》	因向山前坟畔过，途荒荆棘仍沟。闲花野草遣人愁。恨烟林下，悄悄见骷髅。难辨僧俗贫与富，未知何代王侯。口中钱被牧童。英雄那畔，
元	顾瑛	《泊阊门》	枫叶芦花暗画船，银筝断绝十三弦。西风只在寒山寺，长送钟声搅客眠。
元	高克礼	《雁儿落带过得胜令》	寻致争不致争，既言定先言定。论至诚俺至诚，你薄幸谁薄幸？岂不闻举头三尺有神明，忘义多应当罪名！海神庙见有他为证，似王魁负桂英，碜可可海誓山盟。绣带里难逃命，裙刀上更自刑，活取了个年少书生。
元	王冕	《山阴水村 其一》	有水无行路，人家个个幽。青山开障远，碧树入村稠。纵是比邻屋，相过亦用舟。我来潇洒甚，处处见沙鸥。
元	赵雍	《莫春》	绿阴庭院碧窗纱，半卷珠帘映晚霞。芳草萋萋春寂寂，东风吹堕落残花。
元	马钰	《西江月 长安运同惠道袍》	昨日道袍破敝。今朝便著新衣。有人问我这因依。且显同知厚惠。又恐著他华丽。弃之更不生疑。道家蓑笠最相宜。贫后安眠稳睡。
元	白朴	《水调歌头 至元戊寅为江西吕道山参政寿》	香风万家晓，和气九江春。朝回冠盖得意，玉季和金昆。屈指登高旧节，侧耳称觞新语，采菊旧芳樽。南土爱王粲，东阁寿平津。节龙香，符虎重，印龟新。弓刀千骑如水，曾为下南闽。墙外阴阴桃李，庭下辉辉兰玉，一笑指庄椿。更看济时了，高卧道山云。
元	梁寅	《都下将归宿石城门外和李仲渊知县晚过上林之》	韦曲风光尺五天，骄骢嘶过酒楼前。龙舆陌路疏疏雨，凤阙觚棱淡淡烟。上相彩旃归柳外，王孙金弹落花边。临流有客题佳句，不羡春风歌舞筵。
元	许有壬	《念奴娇 汴中见寄》	一壶天地，亘南交朔漠，东溟西极。斫桂吴刚难措手，转见今宵挺特。露轧冰轮，云归碧海，上下琼瑶色。白虚光里，更无毫发间隔。梦想洹上池台，五年放浪，延赏无虚席。底事夷山丞节镇，扰扰尘埃朱墨。杰句才悭，深杯量减，况敢论勋业。嫦娥应道，老当归去时节。
元	杨维桢	《苏台竹枝词  一十首》	馆娃宫中麋鹿游，西施去泛五湖舟。香魂玉骨归何处，不及贞娘葬虎丘。
元	何守谦	《临江仙》	山下清溪溪上渡，舟回九曲皆奇。诸峰罗列翠屏围。烟霞今阆苑，花木昔瑶池。念念神仙无觅处，洞天留在灵祠。从教猿鹤笑吾痴。还山非不乐，未忍负明时。
元	马祖常	《送董仁甫之西台幕》	西南万里地，诏属大行台。秦树浮天去，巴江带雪来。山河无用险，邦国正需才。台幕风流美，书签想尽开。
元	王哲	《渔家傲》	谁识王三能买卖。道心坚处难为退。每把三关频顶戴。频顶戴。擘开世纲居尘外。害得风来风得。今朝钱觅人休怪。占得逍遥真自在。真自在。携云却赴蓬莱会。
元	李道纯	《满江红 赠睡着李道判》	好睡家风，别有个、睡眠三昧。但睡里心诚，睡中澄意。睡法既能知止趣，便于睡里调神气。这睡功、消息睡安禅，少人会。身虽眠，性不昧。目虽睡内不闭。向熟睡中间，隐帖帖地。一枕清风凉彻骨，梦于物外闲游戏。觉来时、身在广寒宫，抱蟾睡。
元	王处一	《神光灿》	石中隐玉，蚌内藏珠，须凭匠手功夫。里面真光，显现恰似元初。欲要明心识性，把般般、打破空虚。清净处，见天如玉案，秋夜蟾孤。自是十方明彻，握阴阳枢要，尘垢难拘。古往达人，因此妙入无馀。论甚千枝万叶，与儒门、释道同居。常归一，证圆成了了，得赴仙都。
元	谢醉庵	《浣溪沙 赠琴娃以上四首见元草堂诗余卷上》	沉屑微熏睡鸭金。朱弦还解解芳心。盈盈桃李未春深。天上鸾胶须着意，人间凤曲有知音。莫教风雨绿成阴。
元	王哲	《昭君怨》	奉报早离火院。弃了一家攀恋。自在水云前。乐安然。便结长生锻炼。得做上仙亲眷。搜出碧潭玄。月团圆。
元	华幼武	《用道士韵寄彦忠》	爱汝题诗枉问安，依依应念得无寒。江鱼满尺长相致，沙雁成行本不单。山径虎蹄新迹乱，风林鸡语晓光残。此时何限驰驱意，小字浑宜反覆看。
元	陈秀民	《五月九日调军入绥宁是夜宿风门岭值雨》	五月官军入不毛，重冈复岭接天高。小臣报国宁辞死，大将行兵无乃劳。漠漠野烟啼魍魉，阴阴山木挂猿猱。二更风雨来关峡，自喜挑灯看宝刀。
元	马钰	《无梦令》	信步如同云水。看遍秦川入水。不似栋梁间，万派逆留神水。神水。神水。便是山侗真水。
元	王吉昌	《永遇乐》	蜗角功名，蝇头利赂，慨然除剿。唾手提锋，剔开关要，个里玄元晓。迷云瓦解，禅天冰莹，顿露月明风袅。印千派、绿水澄澄，普浸一轮皎皎。卓然独立，圆融模样，迩遐一混不扰。来往分明，断常都泯，吉应阳魂兆。清凉彼岸，妙明活计，坐卧玉花窈窕。巍巍证、无漏功圆，圣机了。
元	元好问	《浣溪沙》	修竹移阴未出墙。好风斜绰露荷香。壶中六月也清凉。不放灵椿仙客，要有丹桂满林芳。天教光景为人长。
元	马钰	《玩丹砂 赠王公》	玄上玄玄且莫寻。日常除划我人心。清闲欢乐作知音。莫向灵台留一物，自然结正水中金。恁时云步上瑶岑。
元	王哲	《瓦盆歌》	你敲著得恁响声大。无祥瑞，没灾祸。元谁知得那。外唇有口能发课。内虚有腹成因果。贵贱贤愚，细思量、人人放一个。这风狂悟斯，不肯争人我。除烦恼，灭心火。日日随缘过。逍遥自在任行坐。功成行满携云朵。带壳升腾，恁时节，方知不打破。
元	马钰	《满庭芳 自破坐》	执法行功，按时打坐，奈何不得惺忪。睡魔返倒，头点点占胸。鼻气如雷响亮，才惊觉、眼又朦胧。予自劝，凭般修进，怎炼虎和龙。斯言如不信，偷观同辈，定是心通。见摇船身分，自愧梢翁。好认无为大道，心清净、神气和冲。灵光结，三丹踊跃，晃朗五明宫。
元	张之翰	《蝶恋花》	往岁相从今几许。今岁逢君，愈见真诚处。除却交情无别语。匆匆忍上归舟云。醉里犹歌长短句。醒后轩窗，历历余音度。销尽炉熏三两炷。
元	虞集	《至正改元辛巳寒食日，示弟及诸子侄》	江山信美非吾土，飘泊栖迟近百年。山舍墓田同水曲，不堪梦觉听啼鹃。
元	钱霖	《清江引》	恩情已随纨扇歇，攒到愁时节。梧桐一叶秋，砧杵千家月，多的是几声儿檐外铁。
元	王哲	《卜算子》	子知公莹，在中聘。意猿心不肯收，论荣华命。齿存真性，处清中静。向虚无境内寻，步蓬莱景。
元	元好问	《清平乐》	香团娇小。拍拍春铄和。一树铅华春事了。消甚珠围翠绕。生经闹簇枯枝。只愁吹破胭脂。说与东风知道，杏花不看开时。
元	王冕	《次申屠子迪韵 其四》	白发干戈际，青山黯霭中。沙虫联五马，跖卯袭三公。东海波涛黑，中原草树红。萧条岩谷底，谁信有春风？
元	王旭	《鹊桥仙 寿刘运使》	乾坤清气，山川英秀，钟作人间豪杰。年年欢庆九秋时，看开到、尧一叶。高明器宇，经纶手段，尽办得、功名事业。待调元受了庙堂宣，
元	冯子振	《鹦鹉曲 渔父》	沙鸥滩鹭依住。镇日坐钓叟纶父。趁斜阳晒网收竿，又是南风催雨。绿杨堤忘系孤桥，白浪打将船去。想明朝月落潮平，在掩映芦花浅处。
元	元好问	《卜算子》	寿酒不论杯，乐奏呈歌舞。先中元七日生，风露凉如许。好待月婵娟，好与娥语。分付诸郎桂一枝，更觅月中兔。
元	顾瑛	《发阊门》	阊门西去是阳关，叠叠秋风叠叠山。便是早春相别处，如今杨柳不堪攀。
元	徐再思	《阳春曲》	玉环梦断风流事，银烛歌成富贵词。东风一树玉胭脂，双燕子，曾见正开时。
元	王旭	《水调歌头》	鲸川四重午，岁月若飘风。诗书万卷何事，白首课儿童。试把楚词高咏，更取清尊细酌，醒醉竟谁同。俯仰百年了，求足不求丰。愧吾身，犹未脱，世尘中。还丹有诀谁悟，回首忆仙翁。我欲乘云归去，独与山灵晤语，修道倘成功。笑谢醯鸡瓮，白日看长空。
元	王恽	《南乡子 春日，游李氏园亭》	溪水净滩沙。紫动林梢半是花。长日马蹄闲信步，谁家。晓入南园到晚霞。时事闹蜂衙。一片闲心逐去鸦。烂醉玉瓶沙上酒，生涯。过眼浮云。
元	冯子振	《鹦鹉曲 顾渚紫》	春风阳羡微喧住。顾渚问苕叟吴父。一枪旗紫笋灵芽，摘得和烟和雨。焙香时碾落云飞，纸上凤鸾衔去。玉皇前宝鼎亲尝，味恰到才情写处。
元	陈基	《淮阴杂兴》	千里相逢淮海滨，一枝谁寄岭梅春。老来易感山阳笛，年少休轻胯下人。失侣雁如秦逐客，畏寒花似楚遗民。每过百战疮痍地，立马西风为损神。
元	王冕	《偶成 其二》	二月江亭野色明，杨花飞散雪盈盈。盐烟半入海气白，风雨忽来溪树鸣。离思厌听孤语燕，客情无奈乱山青。明朝又上长安道，却望咸阳旧帝京。
元	许有壬	《水龙吟 甲申七月二十六日，偕王居仁仲武小》	洹堂半月三来，小庭日见添佳致。苍稂疏瘦，黄葵高洁，玉簪清丽。林影波光，新晴景物，嫩凉天气。对溪山如此，田园归去，除诗酒、浑无事。烂漫乡邻鸡黍，比当年、鼎烹加味。古今都说，浮云春梦，功名富贵。何事迷途，直临老境，才寻平地。把尘寰休问，菊花行绽，请重来醉。
元	王哲	《小重山》	失笑迷阴化不来。愚玩心锁硬，怎生开。直饶富贵没殃灾。天年限，终久落轮回。鬼使早相催。儿孙难替得，有何推。恁时悔恨哭声哀。方知道，学道是仙材。
宋	张士逊	《句》	李成谢世范宽死，唯有长安许道宁。
元	王丹桂	《春从天上来 冬至日》	兔走乌奔。竞西没东生，四序潜分。亚岁方迎，万户千门。欢笑共庆良辰。暗推移晷运，正南檐、爱日初新。考丰凶，会银台占候，史笔书云。玄元大哉造化，渐梅蕊飘香，槛竹偷春。坦坦幽人，百福咸臻，默默养浩全真。体冲和妙道，自然理、斡运蒙屯。岁功成，六阴爻始尽，复建阳。
元	王丹桂	《金莲出玉华》	无为清静。虎绕龙蟠归大定。清静无为。子母和同出入随。逍遥自在。去去来来绝挂碍。自在逍遥。一任出林与市朝。
元	王哲	《望蓬莱》	修练者，须要觅前程。窈窈冥冥除我相，昏昏默默绝人情。真里正中贞。方晓悟，闲至净中清。物物般般都打破，头头脚脚便分明。圆曜自然。
元	王哲	《望蓬莱》	修练者，四事倒颠论。地水火风应化去，色声香味怎生存。方是显良因。全得得，窈默与冥昏。慧性来回清净路，真灵出入妙玄门。空外九光。
元	王吉昌	《长思仙》	定心惺。识心停。主客同宫湛湛宁。人牛不见形。性真灵。像真灵。动静无为混杳冥。圆空上下经。
元	王哲	《完溪沙》	浮世都怜假合身。劝人认取里头人。本来面目好相亲。返照回光知去处，逍遥自在乐天真。锐然颖脱出嚣尘。
元	杨维桢	《将进酒》	将进酒，舞赵妇。歌吴娘。糟床嘈嘈落红雨，鲙刀聂聂飞琼霜。金头鸡，银尾羊，主人举案劝客尝。孟公君卿坐满堂，高谈大辩洪钟撞。金千重，玉千扛，不得收拾归黄汤，劝君秉烛饮此觞。君不见东家牙筹未脱手，夜半妻啼不起床，悔不日饮十千场。
元	陈基	《秋怀（六首）》	昨日值炎暑，端居厌烦渴。手短河汉高，井深辘轳折。此夕秋已清，一洗尘世热。纨扇委深笥，轻罗换疏葛。天运无停机，人生自悲悦。急景一以迁，流芳遂衰歇。洞庭生微波，明河湛初月。落叶辞故枝，惊鸿亦飘忽。为谢同心人，胡为久离别。
元	王哲	《渔家傲 咏铁＊先生出外常携之》	住灵台清净观。公四假须温暖。日便教携观。窑畔。和米面琼浆按。灶为炉频锻练。烧铅汞长煎。动饥肠白气满。中看。前一点真堪玩。
元	马钰	《苏幕遮 李公实索慵轩词》	不梳头，不洗面。馁在其中，吃饭心怀倦。无病闲眠身懒转。有客来寻，问著仍慵喘。不烧香，不礼念。落魄婪耽，酬了今生愿。日用不勤功怎见。紫诏来宣，大道无为显。
元	李俊明	《点绛唇 酒赠申元帅》	著甚干忙，人生只合糟北老。一杯软饱。从事齐能到。不读离骚，恐怕愁难扫。春光好。醉时便倒。何处无芳草。
元	侯善渊	《长思仙》	山连水，水连册。水秀山明景物间。云霞一味闲。晓风残。夜更阑。月上梅梢影覆坛。仙音佩玉寒。
元	王恽	《木兰花慢 赋酴蘼》	爱雪团娇小，开较晚，尽春融。似麝染沉薰，檀轻粉薄，费尽春工。绿阴小庭晴画，放绣帘、轻度竹梢风。待着一天香韵，醉吟留伴诗翁。洗妆不用露华浓。玉树湿青葱。欲细挽柔条，重围锦幄，不放春空。春残未应多恨，道典型、犹在酒杯中。何似留芳翠枕，夜深归梦瑶宫。
元	杨维桢	《春侠杂词（一十二首）》	昨日布衣行九州，今日绣衣拜冕旒。马前清道一千步，当街不敢阚高楼。
元	马钰	《孤鹰 鸣鹤馀音卷之一》	苦海为人，随波逐浪，茫茫甚日休期。为酒色财气。一向粘惹，瞒心昧己。不算前程，幼躯有限，待作千年之计。忽一朝阴公来请，看你教谁替。千间峻宇，金玉满堂，毕竟成何济。劝诸公省，早把凡笼猛跳出，向物外飘蓬，放落魄婪耽，鹑居食，昏昏炼已。默默地、怡神养气。丹成既济。乘彩云，跨凤归。
元	谭处端	《酹江月》	玉花渐吐，被清风。催结金莲光聚。历劫昏迷齐照破，直透无为门户。七返回光，三空觉照，间隔金花处。殷勤锻炼，自然婴姹常住。些子端的幽奇，自从下手，永永基坚固。莲结琼芳灵蕙长，深感慈悲频顾。鼎内云收，炉中丹结，九转终重遇。参师云步，会游蓬岛仙路。
宋	释原妙	《颂古五首》	滴通身是烂脓，更无一点落西东。若言不是知音者，未免风吹别调中。
元	滕宾	《鹊桥仙 读画斋丛书本元草堂诗馀卷上》	斜阳一抹，青山数点。万里澄江如练。东风吹落橹声遥，又唤起、寒云一片。残鸦古渡，荒鸡村店。渐觉楼头人远。桃花流水小桥东，是那个。
元	马钰	《满庭芳 赠姚元明》	荣华不藉，富贵不恋。妻男任交生怨。万事俱忘，一志十分修练。心意常清常静，觉壶中、天开地展。堪赏玩，见龙蟠虎绕，坎离宫殿。或变婴娇女姹，向明堂，便把悲翠帘卷。祥瑞中间，认得本来头面。手擎金丹大药，显无为、功成九转。神光灿，便跨鸾，奔赴琼宴。
元	王丹桂	《洞仙歌 九日》	风高露冷，又报重阳候。过雨群山倍明秀。正披岩、红叶接径黄花，堆锦绣，袅袅清香依旧。凝神望久。思入无何有。回首溪边听长溜。念人生如梦，世事无涯，空汩没、争似吾家拂袖。据盘石、容膝坐忘机，看天末飘飘，断云归岫。
元	张野	《水龙吟 戊午春咏杏花》	雪香飞尽江梅，上林桃李寒犹。墙头惊见，枯枝闹簇，生红初喷。嫩绿亭台，新晴巷陌，清明相近。甚等闲句引，狂蜂戏蝶，早不管，人春困。不怕蜡痕轻褪。怕东风乱飘残粉。琐窗犹记，双鹅细翦，一簪幽恨。骏马如飞，流光似箭，归期难准。料黄昏微雨，盈盈泪眼，把燕脂。
元	王冕	《寄张贞居》	句曲山人毛发古，苍精龙佩羽衣轻。道高不授中黄秩，天下皆传外史名。石菌云融丹气拥，玉壶春艳紫霞生。楼居又近林和靖，约我寻梅取次行。
元	乔吉	《折桂令》	崔徽休写丹青，雨弱云娇，水秀山明。箸点歌唇，葱枝纤手，好个卿卿。水洒不着春妆整整，风吹的倒玉立亭亭，浅醉微醒，谁伴云屏？今夜新凉，卧看双星。
元	尹志平	《减字木兰花 赠龙虎夫人》	昏昏默默。世智聪明孰可测。默默昏昏。无欲能开众妙门。全真抱朴。无虑无思无做作。抱朴全真。人圣超凡只在人。
元	马钰	《姚源忆故人 赴黄?醮赠道众》	寻神救苦酬予愿。海角天涯心遍。暗诱人离火院。物外真修炼。寻思地狱心寒颤。救拔亡灵经念。枷锁自然脱免。总赴蓬莱宴。
元	王丹桂	《玉炉三涧雪 双泯》	祖道将何言说，正宗著甚谈论。摇唇调吻早差分。背了诸仙心印。似此难为举向，不辞略与开陈。头头物物露全身。言下要君承认。
元	张宪	《春昼迟》	楼观参差半空起，缥缈阑干烟雾里。绿萍一道浸鸳鸯，笑声只隔桃花水。柳下粉墙斜靠街，当昼红门半扇开。游丝冉冉挂檐角，燕子一双何处来。
元	许有壬	《沁园春 赋鹤奴，次马明初韵》	顶有丹砂，服具玄明，云胡作奴。想风霜搏击，不如一鹗，云霄变。
元	丁鹤年	《题万岁山玩月图》	金银楼观郁嵯峨，琪树风凉秋渐多。徙倚危栏倍惆怅，月中犹见旧山河。
元	倪瓒	《三月一日自松陵过华亭》	竹西莺语太丁宁，斜日山光澹翠屏。春与繁花俱欲谢，愁如中酒不能醒。鸥明野水孤帆影，鹘没长天远树青。舟楫何堪久留滞？更穷幽赏过华亭。
元	王丹桂	《上丹霄 入道》	死生催，轮回迫，没休期。向迷津、苦海争驰。会逢圣代，真仙垂教度群迷。顿然唤觉，梦浮生、疏远轻肥。头如蓬，面如垢，情如醉，貌如痴。处闲闲、穷究幽微。嘉祥得也，料应尘世少人知。灵风飘荡，静乾坤。
元	王冕	《解闷 其四》	寒气薄衣絮，斜风雪乱飘。山林俄失色，江海不行潮。塞北毡车重，江南甲骑骄。草堂亦幽致，冰冻满诗瓢。
元	王哲	《河传令 知县董德夫小》	德夫知县。坐上将余便。索河传令。堂下落花，你咱分明亲见。稍知空，这攀缘，都不恋。争如修取来生善。早悟光阴，急急同飞箭。足爱前亲，好心长行方便。若回头，随我访，神仙面。
元	侯善渊	《沁园春》	启诉芳年，猛悟回头，纵情任真。弃父娘兄嫂，妻男侄女，孤云野鹤，二十馀春。风瑞漂萍，随方安分，一任交人笑我慵。君休怪，厌浮生虚矫，省悟前身。明知相外元神。灿宝净无瑕绝点尘。易四时乘驭，指天为盖，地权为载，日月为轮。辗破星河，冲开牛斗，聚散浮空五色云。通三界，现虚皇圣祖，元始天尊。
元	潜真子	《苏幕遮 正一阳初动，中宵漏水》	一阳生，当复卦。子后披衣，握回端然坐。玄牝驱驰冲顶过。一撞三关，始觉工夫大。木铅浆，金汞火。水火之中，有个婴儿卧。漏永中宵星斗磨。唯指天罡，莫遣交差错。
元	王哲	《杨柳枝》	梦悟青霄月正高。射蟠桃。一枝白笔得逢遭。更兼刀。应手诗词随写染，运风骚。玉笺上面起云涛。任陶陶。
元	王冕	《过水南》	一到水南宅，喧嚣便不闻。窗梅晴破雪，庭树暖凌云。闲话经年别，忘眠过夜分。何时卜邻住？会老细论文。
元	王冕	《黄牛山》	招提万山底，古屋蔽烟霞。密竹先秋意，长藤过夏花。繁阴沉雨脚，清响漱云牙。老衲眉如雪，相逢话作家。
元	马钰	《长思仙》	屋贪多。地贪多。不若灰心厌事多。崇真利益多。天如何。地如何。富贵荣华待若何。轮回奈我何。
元	元好问	《南乡子》	烟草人西州。暮雨千山独倚楼。不似秦东亭上饮，风流。翠袖春风两玉舟。事去重回头。却是多情不自由。为向河阳桃李道，休休。青鬓能堪。
元	马钰	《四仙韵》	诗词作孽。妨我清闲仙举业。猛悟心惊。如向深渊履薄冰。便疏笔砚。却与气神相眷恋。懒里寻慵。无作无为是马风。
元	耶律履	《虞美人 寄云中完颜公 永乐大典一万四千三百》	水收霜落云中早。群雁云中道。夜来明月过西山。料得水边石上不胜寒。黄尘堆里人相看。未惯云林眼。当年曾说探崆峒。怕有黄庭消息寄西。
元	马钰	《玩丹砂 赠堂下道人》	舍了家缘更舍身。即非喂虎济饥鹰。幻躯识破自忘形。无耻无羞无染著，逍遥坦荡气神清。心中真佛现光明。
元	赵秉文	《青杏儿》	风雨替花愁。风雨罢，花也应休。劝君莫惜花前醉，今年花谢，明年花谢，白了人头。乘兴两三瓯。拣溪山好处追游。但教有酒身无事，有花也好，无花也好，选甚春秋。
元	王哲	《归朝欢》	天地初分何处寄。父母无生名甚字。须将这个要分明，推穷此理宁论是。细细传不二。一能仍究从前自。往来频，不知迷迷。甚日得言赐。忽尔真灵前面至。认得元形欢喜示。惺惺觑著甚端严，辉辉返照通容易。见时唯密秘，妙玄微雅中深邃。出圆光，五般颜彩，复本总祥瑞。
元	沈禧	《风入松 咏书景》	竹冠藜杖葛裁襟。华发半盈簪。尘缘一点无萦绊，闲边趣、不管浮沉。姓字不闻入耳，梦魂长绕山林。相随惟有一床琴。得趣最幽深。溪桥野径忘危险，任迢遥、为觅知音。一曲高山流水，利名都不关心。
元	张翥	《眉妩 七夕感事》	又蛛分天巧，鹊误秋期，银汉会牛女。薄命犹如此，悲欢事，人间何限夫妇。此情更苦。怎似他、今夜相遇。素娥妒、不肯偏留照，渐凉影催曙。私语钗盟何处。但翠屏天远，清梦云去。纵有闲针缕，相怜爱、丝丝空缀愁绪。窃春伴侣。问甚时、重画眉妩。谩铅泪弹风，都付与洗车雨。
元	谭处端	《西江月》	寒后添些纸布，饥来乞觅残馀。野情喜不择粗疏。且要遮形楂肚。自叹愚蒙过甚，徒劳设药防拘。从今放下乐清虚，做个憨憨暮故。
元	元好问	《虞美人》	樱桃元是仙郎种。次第芳菲动。开残山杏没都红。一树梨花如雪月明中。三生蝶化南华梦。只有情缘重。曲兰幽径小帘栊。好共扫眉才子管。
元	吴镇	《渔父》	如何小小作丝纶。只向湖中养一身。任公子，尔何人。枉钓如山截海。
元	倪瓒	《述怀》	读书衡茅下，秋深黄叶多。原上见远山，被褐起行歌。依依墟里间，农叟荷过。华林散清月，寒水淡无波。遐哉栖遁情，身外岂有它。人生行乐耳，富贵将如何！
元	倪瓒	《寄天民张先生》	清溪演漾绿生瑽，溪上轩楹发兴新。只欠竹阴垂北牖，尽多山色近南津。湖鱼入馔长留客，沙鸟缘阶不避人。愧我萍踪此淹泊，片云回首一伤神。
元	张野	《夺锦标 七夕》	凉月横舟，银横浸练，万里秋容如拭。冉冉鸾骖鹤驭，桥倚高寒，鹊飞空碧。问欢情几许，早收拾、新愁重织。怅人间、会少离多，万古千秋今夕。谁念文园病客。夜色沉沉，独抱一天岑寂。忍记穿针亭榭，金鸭香寒，玉徽尘积。凭新凉半枕，又依稀、行云消息。听窗前、泪雨潇潇，梦。
元	元好问	《点绛唇》	把酒留春，醉扶红袖花前倒。落花风扫。红雨深芳草。又恨春迟，又恨春归早。花应笑。惜春人老。枉被春风恼。
元	姬翼	《青杏儿》	秋色满林红。霜风妒物物皆空。荣枯顷刻如翻掌，纷华识破，疑根自断，跃出樊笼。随处得从容。身轻快、具足神通。人间天上俱无累，乘风御气，飞腾自在，南北西东。
元	王逢	《游昆山怀旧伤今（一首）》	丈夫贵善后，事或失谋始。桓桓张楚国，挺生海陵鄙。一门蓄大志，群雄适蜂起。玄珠探甓社，白马饮浙水。三年车辙南，北向复同轨。量容甘公说，情厚穆生醴。誓击祖逖楫，竟折孙策棰。天王诏褒赠，守将躬岁祀。翼然东昆丘，兰橑映疏绮。青蘩春荐豆，翠柏寒动棨。乾坤宥孤臣，风雨猖五鬼。铜驼使有觉，洊惧卧荆杞。
元	王逢	《秋感（六首）》	苕花薲叶绕林扉，独立苍寒见紫微。夜久长庚随月上，天清高鸟带霜飞。东南吴会三江入，百二秦封六国归。烈士暮年心未已，无言思解白登围。
元	萨都剌	《过嘉兴》	三山云海几千里，十幅蒲帆挂烟水。吴中过客莫思家，江南画船如屋里。芦芽短短穿碧沙，船头鲤鱼吹浪花。吴姬荡桨入城去，细雨小寒生绿纱。我歌《水调》无人续，江上月凉吹紫竹。春风一曲《鹧鸪》吟，花落莺啼满城绿。
元	许有壬	《摸鱼子》	买陂塘旋载杨柳，尘凡皆与停务。半生醉梦人间世，翻覆几回云雨。归有渚。似真到三山，缥缈红云屿。忘怀笑语。任白鹭惊飞，苍苔不扫，去此便无趣。斜川路，宇宙茫茫何许。绮园肯附诸吕。悠然一见南山后，便觉世多尘句。持此醑。论心事中间，异姓还同谱。迂疏好古。因艺菊栽松，滋兰植蕙，荒了种瓜圃。
元	马钰	《清心镜 赠铁李先生》	陇西公，苦得别。六月炉头，掉锤打铁。养浑家、都要清闲，独自受炙。火烧疮，汗滴血。万苦千辛，何时是彻。马风风、诱引回头，向道。
宋	释原妙	《颂古三十一首》	灵山拈出一枝花，百万都来是作家。惟有饮光犹未瞥，那堪眼里又添沙。
元	杨维桢	《陈帝宅》	荒城陈帝宅，故殿吴王居。曲池无锢石，老树有遗株。高堂易梵宇，白足走钟鱼。未知万仗后，兴废有何如！
元	王哲	《踏莎行》	守丹田，分恁么。公认正直无堕。包四象立虚名，言千日成功课。作良缘，丝缠锁。花开处琼英妥。人返得丈夫身，身风了千千个。
元	王哲	《忆王孙》	分明七宝更休论。七座门开各有门。一四一三各彼吞。返阳魂。便是。
元	卢挚	《蝶恋花 春正月八日，借榻刘氏楼居，翌日早》	冰褪铅华临雪径。竹外清溪，拂晓开妆镜。银烛铜壶斜照影。小楼遮断江云冷。香透罗帏春睡醒。如许才情，肯到枯枝杏。客子新声谁听莹。
元	赵孟頫	《题耕织图二十四首奉懿旨撰》	良农知土性，肥瘠有不同。时至万物生，芽蘖由地中。秉耒向畎亩，忽遍西与东。举家往于田，劳瘁在尔农。春雨及时降，被野何蒙蒙。乘兹各播种，庶望西成功。培根利秋实，仰天望年丰。但使阴阳和，自然仓廪充。
元	顾瑛	《西湖口占（三首）》	薄薄红绡映雪肤，玉纤时把髻鬟梳。风流得似贞期子，添个芭蕉画作图。
元	张昱	《别春次杨州成廷圭韵》	燕语莺啼尽可哀，更无马迹到青苔。自从玉树成歌后，曾见铜仙下泪来。为晋为秦花几度，行云行雨日千回。若教蝴蝶知春梦，尽把黄金付酒杯。
元	魏初	《水调歌头 送张梦符》	一代橘轩老，胸次浩无穷。当年比度元李，气象郁相同。况是文章翰墨，溅溅龙虎跃，又得复斋公。俯仰想前辈，风采照区中。羡君侯，三尺剑，六钧弓。风雨堕地奔走，龌龊笑田翁。今日衣冠华选，前日龙门桃李，歌咏入清雄。看取此回去，奏论大明宫。
元	杨维桢	《书钱唐七月廿三日事（至正丙申）》	儿童十日报日斗，前夜妖蟆生燧光。瓠子势方吞鲊瓮，蕲州血已到钱唐。火鳅东掣千寻锁，铁马西驰半段枪。紫微老人迷醉眼，彩红犹挂米盐商。麋鹿台前春似海，鸳鸯湖上水如汤。凶人不有三危窜，义士能无六郡良。谩说子仪惊贼胆，已闻在戎行。东门猛虎穷投井，尚倚九城松桧长。
元	张伯淳	《玉漏迟 寿马右丞》	浙江回棹处。急流勇退，冥鸿高举。出书迟迟，不为虎丘，留住。姑待春和水涨，旋乘个、月明船去。天未许。云归又出，依然霖雨。熟路小队轻车，想司马重来，聚观如堵。暇日西湖，点检旧题诗句。冷落江南倦翼，但惟有、心香一缕。长记取。每岁仲春端午。
元	王冕	《素梅 二十》	疏篱潇洒绿烟寒，老树鳞皴艾叶攒。昨夜天空明月白，一枝疏影隔窗看。
元	王惟一	《西江月》	学道须当猛烈，始终确守初心。纤毫物欲不相侵。方得神凝气定。动静不离中正，阳生剥尽群阴。龙降龙伏鬼神钦。行满便登仙境。
元	陈基	《二十九日至淮安城南十五里述怀》	欲向江湖觅钓矶，此心长与事相违。添丁未办卢仝计，算老空知伯玉非。淮甸草肥宛地马，楚州人着汉官衣。将军奏罢平西捷，还许山翁倒戴归。
元	丘处机	《双双燕 春山》	春烟淡荡，青山媚，行云乱飘空界。花光石润，秀出洞天奇怪。户牖平高万丈，尽耳目、临风一快。多生浩劫尘情，旷朗浑无纤芥。堪爱。逍遥自在。疏枷锁，抛离业根冤债。风邻月伴，道合水晶天籁。无限峥嵘胜景，尽赐与、山堂教卖。千圣宝珠，酬价问君谁解。
元	徐再思	《清平乐 题碧梧苍石图 珊瑚网名书题跋卷八》	西风吹断。帆迥浔阳岸。水影碧涵天影漫。倒印片云孤雁。琵琶旧谱新成。舟中应有苏卿。愁耳不堪重听，声声又复声声。
元	杨维桢	《归客误二首》	夜闻归客骑，玉辔鸣匼啑。唤妇开西窗，秋风响桐叶。江头初一潮，还从午时起。奈何荡子心，相期不如水？
元	丁鹤年	《上明州太守茶子俊（还武昌迁葬告牒而作）》	汉江东抱楚山流，先垄犹余土一抔。庙冷桐乡耆旧逝，田荒栗里子孙愁。兵戈隔梦三千里，霜露伤心二十秋。荒隧天寒乌鸟下，空林日落白狐游。碑焚断石经时变，碗出遗金有夜偷。过客尚知来下马，仙翁谁复指眠牛。拟从樊口迁京口，遥别沙头下石头。高士束刍思致奠，故人惠麦久维舟。已知多病垂垂老，敢为长贫故故留。为政幸逢宗正恕，申情当念子平忧。劬劳罔报生何益，存殁沾恩死必酬。愿及清明三月节，一盂麦饭洒松楸。
元	关汉卿	《【南吕】四块玉 闲适》	南亩耕，东山卧。世态人情经历多。闲将往事思量过，贤的是他，愚的是我，争什么！
元	郭麟孙	《游虎丘》	海峰何从来？平地涌高岭。去城不七里，幻此幽绝境。芳游坐迟暮，无物惜余景。树暗云岩深，花落春寺静。野草时有香，风絮淡无影。山行纷游人，金翠竞驰聘。朝来有爽气，此意独谁领？我来极登览，妙灵应自省。遥看青数尖，俯视绿万顷。逃禅问点石，试茗汲憨井。意行忘步滑，野坐怯衣冷。聊为无事饮，颇觉清昼永。藉草方醉眠，松风忽吹醒。
元	柯九思	《题文与可画竹》	湖州放笔夺造化，此事世人那得知。跫然何处见生气？仿佛空庭月落时。
元	马钰	《采桑子》	山侗舍俗投玄趣，结正良因。深谢师真。便做逍遥自在人。我今誓不东归去，死在西秦。骸骨虽尘。不与儿孙葬海滨。
元	马钰	《卜算子》	我为中秋说。休赏中秋节。外景中秋不益人，内景中秋别。心到中秋歇。尘自中秋绝。金遇中秋结大丹，性似中秋月。
元	许有壬	《摸鱼子 明初赋摸鱼子寿予，既次其韵，而可》	买陂塘旋载杨柳，归来此是先务。他乡故里都休校，旧雨不如今雨。鸿在渚。笑尔尚南飞，吾已安孤屿。黄花解语。道人老宜秋，身安耐酒，此正有真趣。銮坡路，大手深惭燕许。超腾又悖钟吕。但求闲澹如元亮，却恨诗多奇句。倾绿醑。底须按，乐天池上霓裳谱。休论往古。有三日重阳，约君同醉，老子筑西圃。
元	王吉昌	《月中仙》	志士穷元，派浮沉动静，体用分别。神初象客，藉氤氲为主，应时提挈。杖头挑日月，斡天地、推移气泄。北斗南辰转，辉辉洞天，深处木童悦。而今主掌专权，证阳极返还，阴降时节。真功造化，显本来体段，清辉冰洁。焕然无点污，罄三界、十方透彻。一混希夷化，不空不有无生灭。
元	丘处机	《上丹霄 答陇州防御裴满镇国》	厌尘劳，抛家计，慕清闲。向物外、观照人间。须臾变灭，蜃楼歌侧海涛翻。暂时光景，转身休、百岁如弹。掀天富，倾城丽，过人勇，彻心奸。尽逐境、颠倒循环。纷纷醉梦，往来争夺苦摧残。不如闻早，伴烟霞。
元	王哲	《采桑子 述怀》	中有个修行子，火院难离。只被推辞。恁不回头候几时。今朝不保来朝事，大限谁知。可愚痴。直待荒郊咬齿儿。
元	元无名氏	《折桂令》	叹世间多少痴人，多是忙人，少是闲人。酒色迷人，财气昏人，缠定活人。钹儿鼓儿终日送人，车儿马儿常时迎人。精细的瞒人。本分的饶人。不识时人，枉只为人。
元	王庭筠	《清平乐 赋杏花》	今年春早。到处花开了。只有此枝春恰到。月底轻颦浅笑。风流全似梅花。承当疏影横斜。梦想双溪南北，竹篱茅舍人家。
元	王冕	《猕猴》	猕猴本兽属，野性殊不常。俄然脱秽垢，冠盖儒衣冠。敛丑著面具，向人舞郭郎。跳踉媚小儿，寸得梨枣尝。假彼草木味，换此虮虱肠。终然匪我类，教养徒自伤。不如夺衣巾，弃置山野傍。
元	王恽	《点绛唇 为承旨唐寿卿寿》	秋气平分，匆都作充闾喜。玉堂风味。磊落青云器。醉墨乌丝，绿绮传湘水。千秋岁。月波如洗。长照金尊里。
元	任询	《永遇乐 中州乐府》	月已中秋，菊还重九，夜久凉重。满地清霜，半天白晓，孤唱闻耕垅。萧萧窗几，依然琴砚，但觉鼠窥风动。悔生平趋前猛甚，晚退却成无勇。兴衰更换，妍媸淆混，造物大相愚弄。三衅羞人，五交贾鬻，侯伯宁无种。而今此念，消除都尽，惟有故山归梦。吾庐更，双溪清绕，万峰翠拥。
元	元好问	《南乡子》	风雨送春忙，烂醉花时得几场。枝上桃花吹尽也，残芳一片春风一片香。少日为花狂，老去逢春只自伤。回首十年欢笑处，难忘。一曲悲歌泪。
元	侯善渊	《满庭芳》	万物之中，为人最贵，内存一点精微。至灵至圣，日用有谁知。隐显存亡顺化，方圆应、曲直投机。从伊变，行居坐卧，动止镇相随。焕然光透体，真人出现，别有威仪。玉簪朱履，环佩锦缨衣。宝盖香车凤辇，云瑛覆、窈窕真妃。仙音奏，金童捧盏，吃得醉如泥。
元	杨维桢	《赠笔生杨君显》	杨君缚笔三十年，高艺岂止千人传。梁园学士为作传，虎丘道人会乞钱。桐叶秋风来古寺，苔花春水放归船。白头懒草《长门赋》，自写江南踏踘篇。
元	倪瓒	《送马生》	送子淮南行，系舟江岸柳。翠影舞晴烟，落我杯中酒。举杯向落日，春水浮天碧。时见白鸥飞，雪光翻绮席。应笑披羊裘，独钓江边石。
元	马钰	《天道无亲 本名甘草子  劝众道友》	唯愿想像庄周，梦蝶飞轻粉。悟彻本无亲，天道堪凭信。一志寂寥修行紧。便莫惜、假躯娇嫩。捐弃家缘须陡顿。任女男妻恨。
明	王逢年	《夏日草堂漫兴》	闲庭碧梧澄素阴，南山结庐幽意深。将浣未浣溪畔女，欲鸣不鸣枝上禽。临觞坐啸还咄咄，岸帻远望何森森。黄云澹荡落日冥，一派菱歌烟水浔。
元	王恽	《浣溪沙 寿汤总管》	十载烟花紫紫游。嘉谟曾补翠云裘。归来尤荷宠光优。画戟清香高北里，虎符金节照南州。寿波无惜卷吟瓯。
元	王冕	《福胜山房》	不作殊方去，每因兹地留。湖山全胜概，松竹秘清幽。下榻同听雨，开尊为解愁。得君多道义，从此无可求。
明	楚石梵琦	《上都（三首）》	避暑宜来此，逢冬可住不？地高天一握，河杂水长流。赤日不知夏，清霜常似秋。向来冰雪窟，今作帝王州。
元	元好问	《梅花引 同张仲经杨飞卿赋青梅》	绿华仙萼彩云间。雪消残。拥香。随意轻匀浅注尽高闲。向道是梅刚不信，更谁占、东风最上番。韵绝秀绝香又绝，恨千山复山。才情似记何郎句，清泪斑斑。寂寞孤村篱落小溪湾。修竹萧萧霜月苦，好留与。
元	高明	《鹧鸪天 题顾氏景筠堂 明词综卷一》	绿玉参差傍短楹。高堂清梦已冥冥。满枝只带湘灵点，一曲空听秦凤鸣。天莫问，物多情。此君潇洒若平生。风声月色来亭榭，老泪年来湿几。
元	沈景高	《沁园春 和刘龙洲指甲 俞炜诗词余话》	新脱鱼鳞，平分鹅管，爱勒眉弯。记掐恨香蕉，愁细说，划情嫩竹，怨曲新翻。才贴梅钿，旋挑铅粉，绣领重交犹道寒。娇无奈，笑轻拈杏带，浅揭湘斑。宫棋也学偷弹，时绾就同心羞自看。解传杯频赌，藏阄罗袖，归鞭重数，刻印阑干。暗解绡囊，倦调瑶瑟，喂蕊莺儿绣阁间。凝情处，把瓜犀谩剥，消遣春闲。
元	王恽	《感皇恩 题沙河南  镇壁，留别元舜举》	浓绿涨千林，征鞍东去。十日祁阳为君住。几回清唱，飞尽海棠红雨。人生当适意、何良苦。簿领公堂，风沙长路。赢得佳人怨迟暮。沙头酒尽，犹惜玉鞭轻举。一声声不断、歌金缕。
元	王冕	《关无咎游金陵兼简丁仲容隐君》	长松撼空风怒号，门前大水推断桥。山中坐雨六十日，不知野草如人高。今晨出门天气好，眨眼忽惊春事老。杨花散作雪满溪，送客俄然动怀抱。金陵六朝古帝都，古时风景今何如？珊瑚无根土花碧，露团玉树生流珠。江上无人隔尘土，丹凤不来孤燕语。上人脱洒无滞留，抵用登临重怀古。世人往往乘险机，老我白发无能为？道甫问讯丁令威，有鸟有鸟何如归？
元	杨维桢	《题并笛图》	北溟苍蟠赤有只，何年飞入昭阳里。王母抱其首，至尊抚其尾，爱之不啻如己子。时复娇嘶作宫徵，宁王窃弄至尊喜。一朝踊跃不可收，化作万丈长黄虬。腾怒觞昆仑丘，五城欲崩河倒流。老优方作《霓裳》舞，朔风忽动渔阳鼓。鼓声殷殷来朝阳，六龙西狩剑阁长。欢乐极兮成悲伤，马嵬坡下尘土香。玉奴弦索花奴鼓，阉奴节腔浑奴舞。阿环自品玉玲珑，御手移游亲按谱。风生龙爪玉星香，露湿鞍唇金缕长。莫倚花深人不见，李摹擫笛傍宫墙。
元	马钰	《夜游宫》	识破尘劳苦。苦乐清闲，恣情歌舞。有似孤云来又去。没牵缠，得逍遥，内自补。日夜调龙虎。时时姹婴相聚。养就神珠空里吐。放光明，现元初，相貌主。
元	谭处端	《如梦令》	随分养营皮袋。坐卧去来明快。境上乐闲游，些子无生挂碍。忍耐。忍耐。占得逍遥自在。
元	王哲	《戚氏》	冻云昌。出入缭邈遍舒张。直上玄凝，满空浓密，现嘉祥。六花妥瑶芳。轻飞缓舞瓷飘。须臾渐渐俱缟，物物因迹尽均妆。选甚高下，那拘遥迥，一同不辨偏傍。更新鲜洁静，添素加彩，增至辉煌。唯睹晃无方。应是瑞气，接引在中央。成佳致、自然盈尺，岁稔时康。显青苍。间点碧汉云归，片段日放晶阳。任溶任聚，正是流酥，独许仙客堪尝。淡味偏能好，浑如这、玉液与琼浆。细想虽无馥郁，便深宜、寂暗岁香。别生景趣盈盈，再腾妙妙，静里开真相。复作冰、为宝玲珑状。风剪剪、声韵铛铛。夜静来、转觉严凉。运星斗、皓月岂寻常。最相当处，明明莹彻，返。
元	王丹桂	《满路花 赠小崔评》	人间何最苦，说著替君愁。眼前生灭景、象悠悠。虚名薄利，随分少贪求。幸遇嘉时节，乘兴偷闲，访寻霞侣云俦。更那堪、猛悟回头。物外恣飘游。布袍襟袖阔、好风流。纷纷尘事，一笔尽都勾。磨莹先天宝，灿灿辉辉，恰如朗月当秋。
元	张可久	《折桂令》	对青山强整乌纱。归雁横秋，倦客思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。
元	张之翰	《江城子 瓶梅》	南乡子隔帘风动玉娉娉。见来曾。眼偏明。手拣芳枝，自插古铜瓶。六载乌台饥欲倒，犹为汝，未忘情。幽姿芳意正盈盈。可怜生。欲卿卿。更取青松为友竹为朋。今夜黄昏新月底，还却怕，太孤清。
宋	赵福元	《寿徐尉》	幔亭驾斗浮丹巘，扁题密镂黄金篆。淋漓羽盖森鸾旂，仙凡不隔蟠桃宴。红云垂地醉壶天，真珠为浆玉为馔。中有一人长眉青，紫锦荷囊灿星弁。金昆玉友相追随，乌戟琱戈光转炫。皇览徐公百不忧，衮衮庆源由积善。彩童宣敕呼瑞麟，金鏁制雷奔虎殿。琼胎掇入孔释送，精神秋水目如电。抱琴来访矩庾仙，溉竹南墙弄诗卷。手持造化发生柄，和气嘘枯遍翘端。一同按谱学鸣弦，里巷生春无蹇连。岂弟君子民父母，肇迹温麻未之见。肘边叠组斗累累，五鹗搏空交剡荐。绿绨联翩阊阖门，催入笋班陪翠辇。九重宣补舜衣裳，吐出胸中五色线。周公拜前曾拜后，圣朝自有云屏典。朱颜苍鬓侍玉皇，九转金丹开鼎铉。芹香儒馆忻献歌，愿乞馀圭及鸡犬。
元	谢应芳	《董明府除夕惠炭》	范叔寒多正不禁，乌薪意重比乌金。赊来脱粟忙炊饭，留得焦桐好制琴。环堵一龛春盎盎，丽谯三鼓夜沉沉。砚池冰释龙香暖，写我朝来抱膝吟。
元	陈秀民	《邳州》	青山一发见邳州，落日云迷故国愁。父老空传黄石在，仙人已伴赤松游。乾坤不信无清气，河水胡为尚浊流。野树昏鸦栖未定，数声哀角起高楼。
元	马钰	《滴滴金 赠蔡公》	水云自在逍遥客。木金聚，更无隔。婴姹从此认知识。看无中颜色。虎龙战曹溪侧。鼎炉内，炼黄白。大丹成就有谁尝，蔡先生消得。
元	马钰	《清心镜 示当厨造面者》	造面人，听予属。硬搓薄赶，挨刀细。烧锅灶不可迟迟，便频添火烛。觉馨香，良久热。甜淡调和，虚心实腹。斋罢后、慎勿狂思，清本来。
元	侯善渊	《渔家傲》	地魄天魂勤烹炼。日精月髓情相恋。两曜交光如激电。分明见。玉炉万朵金花现。款款捞来捶作片。团团结就玲珑面。晃耀太虚烹玉霰。神光眩。飞丹透入通明殿。
元	郯韶	《寄范叔豹》	江路霜寒木叶凋，忆君何处思迢迢。长年旅食同秋雁，故里风烟隔莫潮。甚欲寄书酬远别，绝怜把烛待清宵。双溪月色凉如水，谁采琼芳慰寂寥。
元	刘敏中	《菩萨蛮 忆家庭月桂二首》	新枝旧孕娇无力。翠销香雾阑干湿。秋月与春风。深红复浅红。相思幽梦苦。夜夜西窗雨。且莫怨芳菲。惜花人欲归。
元	王逢	《寄桃浦诸故知即事（五首）》	贵不难得富可嗟，二事亦到园丁家。雷王药吏锦裆荅，野藤络树金银花。园丁横筇坐梧下，窃愧长年释耕者。身膏草野身土苴，语孙耰锄莫轻把东坡楚颂存虚名，止乌。作亭殊有情。枇杷换叶何青青，雪中开花来远馨。多仁多核知尔少，柏树根添郑玄草。慧海禅师识侯景，华容女儿哭刘表。如何太白谪仙人，竟坐夜郎唐绝徼。裁诗寄与多才郎，尘间宠辱要相忘。霸桥吟兴驴背上，月盎冰壶齑味长。
金	元好问	《论诗三十首》	排比铺张特一途，藩篱如此亦区区。少陵自有连城璧，争奈微之识碔砆？
元	徐再思	《折桂令》	平生不会相思，才会相思，便害相思。身似浮云，心如飞絮，气若游丝。空一缕馀香在此，盼千金游子何之。证候来时，正是何时？灯半昏时，月半明时。
元	侯善渊	《采桑子》	力与命相讥。恁实见，谁是谁非。北宫曾谒西门氏，须知东郭，诚言信美，养拙何疑。俗辈匪能知。启贤英、与我同规。乐天知命随缘过，他年功满，神霄旧路，有约仙期。
元	张可久	《百字令 赠弹一弦子张文秀》	一行秋思，记孙登当日，山中琴趣。谁识吾宗，父老子、自制寸金皮鼓。截孤篁，丝抽独茧，替尽琵琶谱。轻拢慢捻，西湖何限怀古。堪笑锦瑟无端，繁弦五十，撩乱春云缕。得似嘈嘈么凤语，只手换宫移羽。绝艺无双，法门不二，喜遇知音侣。灯窗对影，为君挑尽寒雨。
元	杨维桢	《南妇还》	今日是何日，恸返南州岐。汩汩东逝水，一日有西归。长别二十年，休戚不相知。去时虿发王，归来面眉黧。昔人今则是，故家今则非。脱胎有父母，结发有夫妻。惊呼问邻里，共指冢累累。访死欲穿隧，泣血还复疑。白骨满丘山，我逝其从谁！
元	张翥	《菩萨蛮》	郎情秋后萧疏叶。妾心陌上悠扬蝶。何处望归鞍。春云山外山。梨花新月下。独自烧香罢。惟有梦相寻。惊鸟啼夜深。
元	姬翼	《凤栖梧》	过隙光阴相戏弄。幻出浮生，变灭如旋踵。酩酊不知空日用。恩枷爱锁如山重。锥刺不疼针刺疼。性命，外事多惶恐。何日如轮开眼孔。
元	谭处端	《瑞鹧鸪》	本来真性是玄机。只有灵明悟得时。火灭烟消成大药，境忘心尽见菩提。虚闲清净真仙路，寂寞无为出世梯。一法不生无挂碍，修行唯是这些。
元	张野	《沁园春 宿瓜洲城》	瓜步城，烟树西津，几回往来。尽洪涛千丈，鱼龙出没，苍颜十载，鸥鹭惊猜。驿馆荒凉，征鞍牢落，寄语楼船且莫开。今宵里，要江声一枕，洗涤羁怀。侵晨风定潮回。便挂起、云帆亦快哉。爱金山东畔，天开罨画，银山南下，地涌诗才。冲破晴岗，拂开苍藓，欲纪兹行百尺崖。还停笔，怕吟鞭犹带，京国尘埃。
元	倪瓒	《吴中》	望中烟草古长洲，不见当时麋鹿游。满目越来溪上水，流将春梦过杭州。
元	马钰	《满庭芳》	人生七十，罕希寿数。我今四旬有五。一个形骸便是七分入土。其馀晚霞残照，遇风仙、才方省悟。好险咱，争些儿失脚，鬼使拖去。本合阴司受苦，却如今，物外修行得做。自在逍遥，掌握幽微妙趣。枯树再生花卉，占长生、性命坚固。将来去，向蓬瀛，添个仙侣。
元	王冕	《泊瓜洲 其二》	落日大江秋，凄凉觉底愁。逆潮攻败垒，荒树入沙洲。险固空遗迹，清年且壮游。不须腰十万，明日上扬州。
元	张宪	《烛龙行》	烛龙烛龙，女居阴山之阴，大漠之野。视为昼，瞑为夜。吸为冬，嘘为夏。蛇身人面发如赭，衔珠吐光照天下。天地宽，日月小，乌兔盘旋行不了。穷阴极漠无昏晓，女代天光补天眇。女乃不知日被黑子遮，月为妖蟆食，五纬无精光，万象尽。夺色，下民媕菼皆昏惑。烛龙烛龙代天职，胡不张尔鬛，奋尔翼，磨牙砺爪起图南。，遍吐神光照南极。补缺兔，无损伤。正畸乌，不倾昪。妖蟆黑子纷诛殛，重光重轮开万国。胡为藏头缩尾穷阴北，坐视乾坤黯然黑？乾坤若崩摧，吾。恐女龙有神无处匿。
元	王逢	《题垂虹桥亭》	长虹垂绝岸，形势压东吴。风雨三江合，梯航百粤趋。葑田连沮洳，鲛室乱鱼凫。私怪鸱夷子，初心握霸图。
元	周砥	《对春雪一首》	琼叶缀玄圃，玉羽翔伊川。翻霙九霄下，呈芳二月前。低佪隔帘翠，玲珑入绮钱。欲消不自驻，已断复成连。珠帏凝华洁，花池舞影妍。相思梁园暮，曾赏雒城年。
元	顾瑛	《泊垂虹桥口占》	三江之水太湖东，激浪轻舟疾若风。白鸟群飞烟树末，青山都在雪花中。
元	王哲	《行香子》	三鼓才分，火德行香。月初端、正照心王。红红赫赫，炜炜煌煌。见本真生，灵真慧，太真匡。三处均匀，一路平康。睹青天、瑞霭舒张。纵横攒聚，能罩圆方。早弄?环。持?璧，执?璋。
元	王哲	《夏云峰》	做修持。应不在、端坐子午双时。铅汞自然要结，只用真慈。捷中玄迳，谁会得、独我怡怡。密妙放、闲闲坦荡，微细推移。渐令灵曜吐奇。变霞彩、光艳还照相随。盖缘昔堪宜。白云深处，元正是、地肺明师。便许共、丹霄直上，同处无为。
元	姬翼	《金童捧露盘》	高会云朋，谈笑人间，几度海涛清浅。天地一吹嘘，动阎浮出没，化机如电。覆手存亡，转头聚散，物物虚零乱。谩戏弄蜗蛮槐蚁，向魂梦悠悠，雄图坚远。无尽藏，山舟密连，丘陵移换。团空人世竟无识，只形囚浩劫，浪传余喘。种性却回邪，向铜盘声里，太阳难辨。试运金，拨开朦膜，眸子寻常见。待细察螟若山，贯法界灵空，慈云弥满。了真观。
元	吴存	《水调歌头 代送路同知罢归 以上鄱阳五家集本》	兵卫森画戟，盖映朱幡。平分一郡风月，家世旧衣冠。数日春风着物，一夜秋霜满野，六月宛陵寒。只有双溪水，照见寸心丹。公好似，片云起，敬亭山。悠悠漾漾，等闲飞去又飞还。笑问无心出岫，何似从龙天上，为雨遍人寰。输与敬亭老，趺坐静中看。
元	郯韶	《春寒（二首）》	十日春寒早闭门，风风雨雨怕黄昏。小斋坐对黄金鸭，寂寞沉香火自温。
元	王冕	《示师文 其一》	生涯犹未定，归去勿来迟。故里虽云好，吾家正及饥。敬尊须重礼，对母说新诗。梅竹平安否？先书报我知。
元	王逢	《送观可道郎中祠南镇使淮府还京（二首）》	南镇春回草木青，溪毛犹带旧时馨。黄尘荏苒民谁赖，黑海沧茫使有星。为爱宝书探禹穴，岂挥清泪向秦庭。万艘转饷成山道，想见风云护百灵。
元	许有壬	《金菊对芙蓉 宿程松壑月香亭次韵》	晓梦初回，余酲未解，月明犹挂疏桐。在月香绝顶，稳驾天风。乔松劲竹高寒地，还容得、几朵芙蓉。霜空放眼、水痕褪碧，山色添浓。休问衰老诗穷。把烟岚夺取，也是豪雄。问今来古往，谁异谁同。老怀陶写惟丝竹，有捧觞、林下丰容。傍人任笑，疏狂不减，我辈情钟。
元	马钰	《卜算子》	人识山侗字。谁晓山侗意。大貌山侗人倚山，故作山侗谜。财色山侗弃。玄妙山侗秘。一日侗乐道成，永占山侗位。
元	杨维桢	《小游仙（八首）》	曾与毛刘共学丹，丹成犹未了情缘。玉皇敕赐西湖水，长作西湖月水仙。
元	倪瓒	《烟雨中过石湖（三首）》	姑苏城外短长桥，烟雨空濛又晚潮。载酒曾经此行乐，醉乘江月卧吹箫。
元	朱唏颜	《过秦楼 客中端午》	水碧纱厨，月圆纨扇，悄悄午窗曾共。祛愁楚艾，照眼安榴，节物把人传送。无奈长昼如年，莺趁吟情，蝶迷乡梦。怅归期多误，暮云凝望，乱愁如葑。谁念我、闷对骚经，慵寻遗谱，冷落赴湘琴弄。醒魂正渴，筒碧初乾，买健听人呼。不似归来故园，同泛香蒲，频倾春瓮。尽痴儿呆女，齐唱湖楼兴动。
元	姬翼	《望海潮》	春冰初泮，长川汹涌，桃花碧涨波澜。海若幸临，冯夷自笑，灵源退来还。涂抹兴兰珊。便截断悬流，拨转机关。回首人间底事，胶扰蚁循环。蘧蘧世梦惊残。顾云间岫幌，月贲山颜。芳草藉茵，森松偃盖，峰峦耸碧兰干。天地许多宽。方自在无拘，心契金兰。寄语功成事遂，佳处莫。
元	陶宗仪	《南村杂赋（六首）》	屋小长林束，村深四水通。睡因闲处熟，愁向醉时空。鹅鸭春波绿，牛羊晚照红。岁输公赋足，泚笔纪田功。
元	李齐贤	《菩萨蛮 舟中夜宿》	西风吹雨鸣江树。一边残照青山暮。系缆近渔家。船头人语哗。白鱼兼白酒。径到无何有。自喜卧沧洲。那知是宦游。
元	谢应芳	《石箭头歌（并序）》	南山烂尽苍云根，飘风势欲倾昆仑。老靦作镞几千载，神镵鬼削秋无痕。沈沙不随戈戟折，太阴玄精壮冰结。五丁手抉出重泉，犹带尧时九乌血。鸺鹠惊破胆，罔两走折足。独有老于菟，坐啸风满谷。猿臂将军骨已枯，苍头庐儿金仆姑，时乎时乎奈尔靦！
元	王丹桂	《踏云行 赠罗家庄梁秀才叔侄处化地建庵》	长岭峰前，罗家庄后。来山去水真明秀。而今若把道庵修，他年应引神仙凑。为写新词，聊充赞祝。福缘善庆从来有。叔侄暂结有为缘，子孙。
元	谢宗可	《睡燕》	补巢衔罢落花泥，困顿东风倦翼低。金屋昼长随蝶化，雕梁春尽怕莺啼。魂飞汉殿人应老，梦入乌衣路转迷。却怪卷帘人唤醒，小桥深巷夕阳西。
元	李道纯	《满江红 赞圆庵付居士》	这个儿，自历劫以来无象。况端端正正，亭亭当当。细入微尘无影迹，大周天界难安放。更通天彻地任纵横，无遮障。没根宗，没形状。烁烁明，团团亮。只这个便是，本来模样。放出直超无色界，收来隐在光明藏。待顶门、裂破现圆通，金色相。
元	杨维桢	《与客登望海楼（二首）》	蜒子雨开江上台，江头野老不胜哀。蜃将楼阁宫中落，引旌旗月下来。保障许谁为尹铎，事谐无复问文开。可怜歌舞旧城阙，又是昆明几劫灰。
元	王恽	《蝶恋花 昔鹿庵  轩，乐育淇上，一时秀造，》	宾王校本改）中元已来，例宦游四方。仆二十年间，三至乡里，慨然有离索之叹。今岁投绂自济南来归，而诸公颇集。所欠者惟王尚书子勉，傅漕使士开耳。因赋乐府以见欢会之不恒，聚敬之有数也。至于义安分定，词兼六客，倚声者当自知之。恐酒酣耳热后，不无倒冠落佩之谪也淇水当年麟凤渚。回首飞翔，落落风云举。三叠阳关回首处。渭城柳色朝来雨。今夕何年天所与。白发归来，一笑同歌舞。醉里相将寻杖履。
元	许有壬	《忆秦娥》	山鸡唱。少年中夜心悲壮。心悲壮。世间何事，不来眉上。迷途未远奚惆怅。五湖烟水春摇荡。春摇荡。谁知平地，拍天风浪。
元	杨维桢	《杞梁妻》	极苦复极苦，放声一长哀。青天为之雨，长城为之摧。为招淄水魂，共上青陵台。
元	王冕	《墨萱图 其二》	萱草生北堂，颜色鲜且好。对之有余饮，背之那可道？人子孝顺心，岂在荣与槁？昨宵天雨霜，江空岁华老。游子未能归，感慨心如捣。
元	丘处机	《好离乡 景金本注云，二首本名南乡子  述怀》	独坐向南溪。一事无能百不知。所爱冥冥烟雨后，东西。云绽峨峨列翠微。苍骨太虚齐。冉冉寒光映日飞。何事中心看不足，忘归。似有膏肓。
元	张可久	《人月圆 中秋书事 北曲聊乐府续集吴监》	西风吹得闲云去，飞出烂银盘。桐阴淡淡，荷香冉冉，桂影团团。鸿都人远，霓裳露冷，鹤羽天宽。文生何处，琼台夜永，谁驾青鸾。
元	王处一	《谢师恩 赠福山县仁寿保善众》	福山仁寿堪予羡。各各施方便。感得天公垂照管。迁恩布德，灭衍消过，福禄随年转。搜真去假心无变。渐渐通修炼。俱得拿云亲手段。先亡往逝，尽令超度，满却平生愿。
元	邵亨贞	《木阑花慢 苏昌龄过曹云翁贞溪故居，赋词致》	访溪翁隐处，浑不减、辋川西。指花下吟袖，松间昼壁，名笔交题。经行向来坊陌，蔼茂林、修竹与云齐。丹遗基彷佛，墨池流水凄迷。青藜。乘兴蹋春泥。仙路入桃蹊。叹前辈风流，故家文物，往梦难提。那能九原重起，向三生石上纵挥犀。回首不胜魂断，夕阳芳草萋萋。
元	王哲	《菊花天》	肉花糕酒油。肥躯润已那休。儿女共嬉游。金银财宝，垒似山丘。何不道前程将不去，限终鬼使来勾。方悟平生总错，点头点头。悔恨无。
元	倪瓒	《对酒》	题诗石壁上，把酒长松间。远水白云度，晴天孤鹤还。虚亭映苔竹，聊此息跻攀。坐久日已夕，春鸟声关关。
元	尹志平	《无梦令》	闲把心香暗。三界十分通彻。四海遍天涯，都是全真枝叶。枝叶。枝叶。撞透清霄明月。
元	杨维桢	《题谢氏一勺轩》	一勺水，不满斗。我吸之，勺在手。上连天津尾，下泄海焦口。主人饮，小池凿；吾蔀青，天纳牖。吾铁崖道人韪之曰：有人悟此环，云梦吞八九。
元	陈孚	《鄂渚晚眺》	黄鹤楼前木叶黄，白云飞尽雁茫茫。橹声摇月归巫峡，灯影随潮过汉阳。庾令有尘污简册，祢生无土盖文章。阑干只有当年柳，留与行人记武昌。
元	马钰	《捣练子 华州王待诏乞词》	王待诏，善传神。日常心意在他人。便都忘，自己身。如省觉，出迷津。逍遥坦荡哩。乐清闲，得悟真。
元	侯善渊	《仙乡子》	祖道暗相传。始信宗风合自然。动静有无宾主穆，坤乾。上下周流日月鲜。光奕满三千。透骨灵华永不迁。空里结成真玉象，升天。宝易童儿。
元	杨维桢	《挽达元师（辛卯八月，殁南洋）》	黑风吹浪海冥冥，披甲船头夜点兵。报国但知身有死，誓天不与贼俱生。神游碧落青骡远，怒挟秋涛白马迎。廊庙正修忠义传，词臣执笔泪先倾。
元	王冕	《看山》	昨朝问竹城西去，今日看山湖来来。酌醪数斗且尽醉，好景百年能几回？野草散光摇翠浪，风花移色闪苍苔。飞流最是东南急，乘兴无辞杖履陪。
元	马钰	《清心镜 赠刘小官》	一青牛，二条尾。三双眼儿，仰观俯视。四个蹄、雪白如银，五方中嬉戏。六欲七情俱总废。八味琼浆，饮来光明遍体。九鼎内、变作神丹、
元	王逢	《往扬名开化二乡掩骼（“扬名”，一作“阳明》	分藩多贤劳，不敏忝宾客。虽无官守縻，亦复与言责。二乡虔刘祸，惨甚长平厄。先王制礼经，孟春当掩骼。仆夫有难色，款段才任策。骎骎度冈坂，眇眇循薮泽。稍稍烟微青，历历野四白。游魂行草上，遗老候道侧。我岂物役徒，兹来出心臆。皇天久下悯，赤子非寇敌。鸱鸟何不仁，衔啄血更沥。因歌《战城南》，风悲泪狼籍。
元	王恽	《点绛唇 西湾即事 以下有十三首平湖乐，十首》	碧玉环深，一尊同醉清明后。绿阴晴画。多少闲花柳。身世虚舟，日月惊跳走。谁豪右。忘怀惟有。拍泛船中酒。
元	吴仁叔妾	《拆简复外》	碧纱窗下拆缄封，一纸从头彻尾空。料想仙郎无别意，忆人长在不言中。
元	魏初	《木兰花慢 为姜提刑寿》	记当年分陕，拥飞盖、入长安。把渭北终南，秦宫汉阙，都入凭兰。追随大浑几日，又嘉陵山色上征鞍。杨柳离亭痛饮，梅花乐府新翻。一封丹诏五云间。全晋动河山。看匹马横秋，弦轰霹雳，虎卧斑斓。生平此心耿耿，道君恩未报敢投闲。袖里升平长策，春风咫尺天颜。
元	胡祗＊	《木兰花慢 留题济南北城水门》	历雄都大邑，厌车马，市尘深。爱历下风烟，江湖郭郭，城市山林。人家水芝香里，看万屏千嶂变晴阴。无问买山高价，休论寸土千金。偶因王事惬闲心。佳处更登临。倩万斛泉珠，四围岚翠，一洗尘襟。强齐霸图陈迹，但华山平野孤岑。今夕高筵清赏，明朝骑。
元	吴师道	《野中暮归有怀》	野田萧瑟草虫吟，墟落人稀惨欲阴。白水西风群雁急，青林暮雨一灯深。年丰稍变饥人色，秋老谁怜倦客心？酒禁未开诗侣散，菊花时节自登临。
元	山主	《临江仙》	三月禁烟寒节到，坟前宝马车乘。香花酒饭祭先灵。朝阳林畔，切切痛哀声。白骨纵横荆棘下，银钱斜弄风轻。骷髅仰面望群星。离乡魂魄，
元	王冕	《九里山中 其一》	荒苔丛蓧路萦回，绕涧新栽百树梅。花落不随流水去，鹤飞常常白云来。买山自得居山趣，处世浑无济世才。昨夜月明天似水，啸歌行上读书台。
元	周砥	《元日试墨（二首）》	金鸭香犹吐，风帘影自飘。轻冰生墨沼，余雪缀寒条。茅屋行堪赋，山云坐可招。且无轩冕意，随分乐渔樵。
元	张可久	《百字令 舟泊小金山下，客有歌大江东去词者》	片帆摇曳，喜东风吹雨，秋容新沐。一带长江，青未了、天际乱峰如簇。浮玉山空，梧桐人去，月冷神仙屋。停舟吊古，泉三酹寒菊。犹记邂逅桓郎，驿楼残照里，倚阑吹竹。南去北来人自唤，老树柳丝长绿。倦客能吟，倚歌而和，醉写沧浪曲。今宵何处，钓鱼台下寻宿。
元	顾瑛	《款歌》	金杯素手玉婵娟，照见青天月子圆。锦筝弹尽鸳鸯曲，都在秋风十四弦。
元	杨维桢	《小临海曲（十首。一名《洞庭曲》）》	网得珊瑚树，移栽玛瑙盆。夜来风雨横，龙气上珠根。
元	皇甫真人	《酹江月 呜鹤余音卷一回阳子林自然长生指要》	凿开混沌，见钱塘、南控长江凝碧。今古词人图景，谁解推原端的。岁去年来，日庚月甲，因甚无差忒。如今说破，要知天地来历。道号有一可名，五行颠倒，互列乾坤策。坎水逆流朝丙户，随月盈亏消息。气到中秋，金能生水，倍涌千层雪。神仙妙用，与潮没个分别。
元	马钰	《清心镜》	蒂苦瓜，香甘李。去苦就甘，自通至理。灭无明、混俗和光，且闲施俗礼。访长安，经槐里。心归物外，气收补里。要无中、养就婴儿，饮天。
元	张可久	《人月圆 客垂虹 北曲聊乐府前集今》	三高祠下天如镜，山色浸空蒙。莼羹张翰，渔舟范蠡，茶灶龟蒙。故人何在，前程那里，心事谁同。黄花庭院，青灯夜雨，白发秋风。
元	马钰	《满庭芳 立门户内持》	全真门户，清净根源。住行坐卧归元。日用时时擒捉，意马心猿。常行无憎无爱，便施恩、先复雠冤。下手处，练冲和修补，有漏之园。瑞气祥光深处，收神水，徐徐自没潺。红锦蛇儿虽小，闲视灵鼋。两般混成一物，现元初、性月团圆。恁时节，礼重阳师父太原。
元	程文海	《清平乐 以茗芽棕扇寿长乐尉弟，四月三日》	潮来潮往。百里遥相望。喜见卯君初度，好寄海南拄杖。萧然四壁坡翁。要求黄木，无从。受用一般苦味，奉扬千载清风。
元	傅若金	《登岳阳楼》	驰传自青天，凭高忆往年。阑干映水迥，埤堄与云连。江合沅湘大，山侵楚蜀偏。蜃郎通别井，龙女宅重渊。日月鸿蒙里，风沙浩荡前。骊珠秋后冷，犀火夜深燃。张乐犹疑奏，乘槎欲并仙。登临停去骑，宠饯惜离筵。地气南交接，天文北极县。赋惭王粲作，诗拟杜陵传。渺渺衡阳雁，迢迢浪泊鸢。早春回汉节，应得泛湖船。
元	元好问	《点绛唇》	连夜春寒，夜来好梦衾暖。寺楼钟断。却恨更筹短。一点闲情，苦被离愁管。西城晚。雁飞天远。草色归心满。
元	王冕	《幽兰咏》	光风吹香洗游尘，兰花隐芳莸笑人。翠露沉沉玉环冷，忘言坐视空山春。几回清梦度荆楚，欲问三闾杳无所。空将幽意寄离骚，暮云凄堕湘皋雨。古怀潇洒千余年，忠义漫作虚语传。人间蜂蝶何翩翩？抚卷对花空自怜。
元	马钰	《玩丹砂 思郝仙》	决裂修持是郝仙。孤云野鹤最然。我虽环堵望齐肩。日日炼心烹药鼎，时时运火补丹田。功成同上大罗天。
明	王逢年	《秋晓闻鸿》	斗转砧稀秋夜阑，朔云遥度雁声寒。梦回旅馆灯初落，书寄衡阳叶正残。隐隐断行迷极浦，苍苍斜月带长安。湘南塞北关情远，人倚青楼几处看。
元	王哲	《蕊珠宫》	栗子二三个。这芋头的端六个。分付清闲唯两个。寻思个。甘甜味，怎生个。五脏明明个。又六腑、不差些个。更有金丹此一个。十二个。请翁婆，会则个。
元	于立	《白鹤观写寄》	我住城中五十日，念子终日不相忘。驿回陇首梅未发，雁过沙头书几行。田间鸡黍酒正熟，霜后园林橘半黄。后日东归同一醉，酣歌不减少年狂。
元	柳贯	《次韵伯庸待制上京寓直书事因以为寄》	松翣新裁似鹤翎，手中云影落深青。宫花忽动红千帐，禁柳齐分绿半棂。金掌擎秋调玉屑，铜浑窥夜约银钉。不知太史朝来奏，东壁光联第几星？
元	马钰	《无梦令》	一避无涯火院。二避利名萦绊。三避敬钦频，自是田分三段。堪看。堪看。金玉结成光灿。
元	吴镇	《酒泉子 龙潭暮云（在县西通越门外三里?》	旱则祈於此，风涛可畏）三塔龙潭，古龙祠下千年迹，几番残喜犹存。静胜独归僧。阴森一径松阴直。楼阁层层耀金碧。祈丰祷旱最通灵。祠下暮云生。
元	郯韶	《秋夜独坐有怀玉山徵君》	庭树叶初落，鹊飞惊早秋。玉绳犹未转，星汉忽同流。杨柳离亭思，芙容别浦愁。美人隔烟渚，沧海信悠悠。
元	王恽	《酹江月 赋鸡头》	紫荷盘若，向波心、溅溅鸿头高啄。满喙明珠三百颗，一夕秋风吹落。沙盎圆搓，麝汤旋煮，香喷佳人嚼。杯盘凉夜，楚江风味依约。今岁冷淡中秋，空雨湿，坐久寒生幕。草草时新聊应候，儿子灯前欢噱。趁暖争拈，分朋啮，翠屑纷如削。老夫旁看，苦吟思与韩较。
元	许有壬	《玉烛新 题李伯瞻一香图次韵》	清风林下寺，爱三友联翩，世无能四。凌波仙子香魂散，此地是谁招此。万红千紫，惟弟梅兄二子。堪共领岁晚高寒，来成花部新史。佳人玉洁冰清，纵仿佛肌肤，异香难似。醉吟无次。花应笑，彼此消融渣滓。春空雁字。不带到、江南情思。还自笑，今日相看，袁家有姊。
元	梁寅	《谢池春 花朝》	薄寒山阁，当亭午、潇潇雨。鸟静桃花林，水坐兰苕渚。玉勒骢稀出，油壁车何处。欲簪花、簪不住。花红发白，应笑人憔悴。春过一半，东去水、难西驻。前半伤多病，后半休虚负。白醴匏尊满，紫笋山肴具。心无累，皆佳趣。自辞觞酌，劝客须当醉。
元	王哲	《刮鼓社》	刮鼓社，这刮鼓本是仙家乐。见个灵童，於中傻俏，自然能做作。长长把玉绳辉霍。金花一朵头边烁。便按定五方跳跃。早展起踏云脚。会戏谑。正洽真欢乐。显现玲珑，玎铛了了。遍体缨络。遂引下、满空鸾鹤。迎来接去同盘礴。共舞出、九光丹药。蓬莱路有期约。蓬莱路有期约。
元	侯善渊	《转调采桂枝》	分明相外归宗祖，道眼俱全。出入绵绵。升降浮沉任往还。最幽玄。日精月髓安炉内，一烹煎。丹就凝然。皎皎光明滚上天。化飞仙。
元	侯善渊	《沁园春》	处世为人，德重恩深，莫过二亲。始怀胎十月，三年乳哺，回乾就湿，多少辛勤。长大成人，心生五眼，外姓调唆各令门。谁省悟，似鸱枭，报应因巡。休休枉恁劳神。更莫忘当初怀哺恩。念灵乌返报，寒猿避箭，诚心孝敬，何况为人。诸事不违，顺承颜色，饮膳寒温时用均。存终始，道光于四海，德插清淳。
元	马钰	《十报恩 道友问在家能修行否》	神仙要做恋妻男。忙里偷闲道上参。清净门庭无意认，淫情术法入心贪。欲求家道两全美，怎悟寂寥一著甘。莫待酆都追帖至，早归物外住云。
元	王蒙	《闲适二首》	自笑愚公住翠微，长年无事掩荆扉。苔深绿绮闲棋局，花落严陵旧钓矶。紫木旋舂明日饭，白云堪制暮春衣。溪南千树碧桃下，醉倒东风夜不归。
元	张之翰	《贺新郎 余家古瓶腊梅忽开，清香可爱，质之》	且云，素难题咏，山谷简齐但作小诗而已，在简齐余作且勿论，偶不及东坡长句，何耶。因以乐府贺新郎见意不受铅朱污。问娇黄、当初著甚，染成如许。便做采从真蜡国，特地朝匀暮注。也无此、宫妆风度。长记方壶春半贮，只萧然、尽慰人情苦。谁更望、暗香吐。为渠细检梅花谱。以芳声与梅相近，故梅名汝。底是石湖堪怪处，说道涪翁曾赋。还忘却、东坡佳句。从被二仙题评了，到而今、傲然吟诗似。吾试与，下斯语。西严词六十九首，间以四库珍本西严集校订。
元	杨维桢	《柏谷词》	柏谷险，君勿趋。君一趋，龙为鱼。桨长岂识真龙躯，赖尔老妇能挽夫。论报不赐诛，桨长本无辜。举之羽林郎，大将军可奴。
元	马钰	《桃源忆故人 寄张知观  联珠》	岐阳镇上丹霞观。主张公手段。段丹田照管。顾常明灿。然内景真堪看。透性无紊乱。道祝贤遐算。得神仙伴。
元	王哲	《如梦令》	宁海人人省悟。此别何时再遇。唯愿重金莲，好把良因作做。归路。归路。满目白云翠雾。
元	白朴	《木兰花慢 王彦立所居南斋，榜真隐，庭中新》	渺高情公子，得真隐、信悠哉。占上下壶天，中间隙地，凿破莓苔。移将鉴湖寒影，放微风、滟滟翠奁开。便有一番荷芰，都无半点尘埃。夜深明月晃闲阶。不负小亭台。尽罗袖盛香，碧筒吸露，一洗胸怀。红莲故家幕府，看新诗、题咏满南斋。好听萧萧风雨，老夫从此须来。
元	王庭筠	《菩萨蛮 回文》	断肠人恨馀香换。换香馀恨人肠断。尘暗锁窗春。春窗锁暗尘。小花檐月晓。晓月檐花小。屏掩半山青。青山半掩屏。
元	冯子振	《鹦鹉曲 赤壁怀古》	茅庐诸葛亲曾住。早赚出抱膝梁父。笑谈间汉鼎三分，不记得南阳耕雨。叹西风卷尽豪华，往事大江东去。彻如今话说渔樵，算也是英雄了处。
元	袁易	《忆秦娥 初见桃花》	春愁浅。窥人忽见桃花脸。桃花脸。轻寒初透，小窗犹掩。东风裙湿湘波。相逢处处如人面。如人面。刘郎老去，怕伊重见。
元	刘因	《喜迁莺 乙亥元日 以上四部来刊缩印元刊小字》	春风满面。是胸中春意，与春相见。不醉陶然，无人也笑，况是一年清宴。宁儿挽须学语，爨妇举杯重劝。道惟愿。贫常圆聚，老常康健。，二十七年，世事经千变。今是昨非，春风花柳，消尽冰霜残怨。门外晓寒犹浅。门上垂帘休卷。灯花软。酒香浓趁歌声，试轻轻咽。庵词、四印齐本樵庵词、疆村本樵庵乐府校补。
明	楚石梵琦	《群公子（乐府）》	少年意气向谁倾，闲把琵琶出凤城。染草未匀春色嫩，勒花不住晓寒轻。风飘十里香尘满，日照三条广路明。洒扫东堂游射处，分鹅亦足慰人情。
元	程文海	《太常引 寿李丞相》	闲消一半凤城春。杏桃小、怕严辰。独有柏屏苍翠，便似南华大椿。露浓天近，玉鱼金印，恩共岁时新。多少太平民。愿真个、朝堂秉钧。
元	方行	《登秦住山》	此地曾经驻跸来，秦皇遗迹尚崔嵬。采穷沧海无灵药，归到骊山有劫灰。万里黑风迷鬼国，一杯弱水隔蓬莱。诗人吊古应多思，落日高丘首重回。
元	马钰	《满庭芳 赠吴知纲先生》	外功外行，作福因由。不如身内真修。调养真铅真汞，上下交流。山前金龙嬉戏，大海中、玉虎遨游。便警动，这无形无影，婴姹绸缪。走上灵台对舞，更不须启口，恣意歌讴。烂饮刀圭醉卧，宝藏琼楼。结成胎仙踊跃，引青鸾、稳驾神舟。归蓬岛，有金童邀赴瀛洲。
元	王冕	《客思》	破衣悬软毛，短发被秋风。汶水长鱼白，滕州小米红。人情今日异，客路去年同。万里关山外，孤鸿缥渺中。
元	元好问	《临江仙 对花怀洛阳旧游》	紫玉双华相照映，锦儿仍是琼儿。天边谁与慰相思。洗妆无别物，只有断肠诗。水北水南浑一梦，眼中红袖乌丝。春风同是可怜枝。争教歌酒兴，不似洛阳时。
元	陶宗仪	《南村杂赋（六首）》	江海谋生拙，园田引兴长。径分黄菊本，池种白鱼秧。瘗笔营山竁，横琴布石床。俗氛飞不到，一曲水云乡。
元	王伯成	《喜春来》	多情去后香留枕，好梦回时冷透衾，闷愁山重海来深。独自寝，夜雨百年心。
元	滕宾	《玉漏迟 七夕行台诸公见饯 读画斋丛书本》	问谁争乞巧。谁知巧处成烦恼。天上佳期，底事别多欢少。雨梦云情半饷，又早被西风吹晓。愁未了。星桥隔断，银河深杳。可笑儿女浮名，似瓜果登盘，情丝萦绕。百拙无能，赢得自家华皓。我笑?娥解事，但岁岁孤眠空老。归去好。江上绿波烟草。
元	侯善渊	《南柯子》	凤去飞还远，鹤随翼羽。石中隐玉蛤珠韬。木长沉丁，草秀紫芝苗。兽变狮麟象，蛇渝化海蛟。鱼分水谷变鲸鳌。人道相通，云步越丹霄。
元	袁易	《摸鱼儿 正月九日，勉夫暂入城，因赋寄之》	裹空蒙、冻云如墨，匆匆人在南浦。灞桥蹇步驮愁去，递与快帆轻舻。堪恨处。正短烛烧残，未刻西窗句。荒林断莽。便闲了门前，近人鸥鸟，此意向谁语。行藏事，尽道日天也悟。流萍忽散还聚。玉缸春涨葡萄绿，准拟千觞飞羽。君听取。怕越客灯宵，留滞吴箫鼓。江村夜午。来共倚寒梅，吹香弄影，璧月照琪树。
元	刘秉忠	《浣溪沙》	桃李无言一径深。客愁春恨莫相寻。看花酌酒且开襟。白雪浩歌真快意，朱弦未绝有知音。月明千里故人心。
元	马钰	《长思仙》	遇重阳。梦纯阳。起心香礼正阳。三师助我阳。炼阴阳。固元阳。五色霞光簇太阳。云中子抱阳。
元	朱唏颜	《东风第一枝 送人》	晓渡呼云，秋山访雁，吟情先趁乡梦。暖风轻约行尘，草色一川翠涌。元戎小队，隘紫陌、簪缨光动。看碧油沙际，陈兵，玉勒柳边飞。陪密幄、折冲需用。赞上幕、典型增重。发硎初试牛刀，储才正须药笼。清时异数，有天外、好风吹送。想驿亭、筹笔风流，应忆翦灯曾共。
元	王逢	《庞公携家图引为张橘隐题》	鸿鹄巢高林，鼋鼍穴深渊。所以庞德公，躬耕岘山田。当时刘表侪雄材，万金足置燕王台。台成禽荒鸩毒甘，醉甿臂锦呼鹰来。鹰饥受呼饱则去，非熊之伦孰得驭。诸儿豚犬遗以危，况复苍生天下虑。苏岭石鹿双耸然，霞日绚烂芝茎鲜。囊衣里鹥车连连，白骡青牜孛参后先。举家相携入长烟，竟托采药终天年，至今事迹有在心无传。呜呼！孔明不遇大耳主，亦必老向隆中眠。
元	王逢	《江边竹枝词（七首）》	游鲤客山高刺云，天门山小旧称君。插江鹅鼻移沙脉，愁杀浪撞黄歇坟。
元	王逢	《常州分省席上（二首）》	兵戈时事改，贫贱道心同。泥饮悲长夜，高歌忆《大风》龙衔剑花白，凤绕烛莲红。犹得斯须间，宾僚语即戎。
元	元好问	《太常引》	水光林影入凭阑。花柳占春宽。三月锦成团。为洗尽、山阴暮寒。玉峰诗老，为君吟啸，不醉有余欢。人物后来看。画作、临流幼安。
元	许恕	《田舍写怀》	开荒临水驿，草蔓一何深！细雨滋牛力，新晴慰客心。稍看田野辟，不畏虎狼侵。麦饭香连屋，归耕傍绿阴。
元	马钰	《玩丹砂 自咏》	破戒山侗说一场。吃人耻辱不惭惶。迩来酷好饮琼浆。玄玉玄金盈宝鼎，真男真女满丹房。贪心更待住蓬庄。
元	杨维桢	《新省呈右相及藩参诸公》	大省新开方岳重，人间第二紫微垣。丹池凤浴江湖浅，温室花开雨露繁。天柱星辰高北极，海门日月远东藩。相君大业凭谁赋，白发词臣诏立言。
元	王处一	《苏幕遮 姜钟二公法名》	钟守中，姜守静。接引丹阳，济度诸灵性。志恳心坚人尽敬。远近闻风，一布钦真圣。到如今，谁复听。工匠艰难，倒把锋芒骋。多少良材皆弃屏。先要交钱，不敢违他命。
元	马钰	《无梦令》	四鼓婴儿跨凤。姹女欣然持。性命两停停，自是睡轻无梦。无梦。无梦。瑞气祥光簇捧。
元	王哲	《惜芳时 咏紫燕》	我观紫燕泥巢垒。便下卵、朝朝抱子。雏儿喂大辞窠起。背父母、分飞去离。为人养小还如尔。明知得、攀缘越炽。争如修取长生理。乐清闲。
元	揭傒斯	《庐山》	香炉峰色紫生烟，一入京华路杳然。云碓秋闲春药水，雨犁春卧种芝田。书凭海鹤来时寄，剑自潭蛟去后悬。忽报归期惊倦客，独淹微禄负中年。
元	王蒙	《姑苏怀古（和陈惟寅韵）》	金精发奇气，剑去虎亦无。鸱夷已浮江，滕王不可呼。沉沉数千载，一鸟下平芜。
元	李俊明	《太常引 窦君瑞寿日》	燕山勋烈有馀光。问丹桂、几枝芳。阴德後来昌。但教子、应须义方。功名看破，黄冠野服，林下道家装。何处是仙乡。这日月、闲中最长。
元	杨维桢	《杭州龙翔宫重建辞》	五马渡江一马龙，东邸观阙森开张。穆将祀余感生皇，渡以瞟怒威灵仰。十一景纬生寒芒，天人南下南斗傍。朝与龙飞暮龙翔，翠蓬三度黄尘扬。灵宫特立天中央，湖眉海眼东西望。地柱不顷天乳长，黄须仙伯古冠裳。龙脑宝藏声琅琅，上清净扫赤尾蜉。六龙在天天下昌，山君海孤纷来王。南极上寿日重光。
元	王冕	《村居 其一》	断桥分野色，曲径入柴门。五柳低藏屋，三家自作村。人情同下里，风俗异东屯。我老无生计，耕耘教子孙。
元	白朴	《沁园春 监察师巨源将辟予为政，因读嵇康与》	自古贤能，壮岁飞腾，老来退闲。念一身九患，天教寂寞，百年孤愤，日就衰残。麋鹿难驯，金镳纵好，志在长林丰草间。唐虞世，也曾闻巢许，遁迹箕山。越人无用殷冠。怕机事缠头不耐烦。对诗书满架，子孙可教，琴樽一室，亲旧相欢。况属清时，得延残喘，鱼鸟溪山任往还。还知否，有绝交书在，细与君看。
元	马钰	《捣练子 密州李节副求拄杖》	灵寿杖，寄何人。陇西节副拨红尘。剔开道，离苦津。常携执，求为亲。擒猿捉马气和神。挑圆相，现本真。
元	王哲	《侍香金童》	大道修持，物物俱尽悔。莫起黑烟生。云水净清须慷慨。逸优游、做成奇骇。垒这功行，便恰如山与海。得里，真闲诚自在。块红霞笼宝排。化玉成形。转生光彩。
元	张宪	《子夜吴声四时歌》	朱雀街头雨，乌衣巷口风。飞来双燕子，不入景阳宫。为问秦淮女，还知玉树空。
元	姬翼	《西江月》	浩浩弥天匝地，冥冥贯石穿金。千形万状内浮沉。往古来今只恁。搏块当空未见，遗珠罔象能寻。无生一曲少知音。唱出诸方口噤。
元	马钰	《捣练子 赠宁海州于清》	玄中妙，没言传。劝君休纵马猿颠。心香，达圣贤。圣贤喜，赐良缘。暗中细细剔根源。性灵灵，得做仙。
元	魏初	《木兰花慢 次高郎中道凝韵》	千古汗青，勋业几人，能是雄杰。麒麟画像当年，转首许多除折。前村月底，一壶春酒追随，梅花解软肝肠铁。万事尽悠悠，只固吾穷节。愁绝。游岁暮，栖迟风雨，一枝鸠拙。意广才疏，事与古先殊别。梦中乡国，闲时独上城楼，角声旗影供凄切。醉里倚阑干，满西山晴雪。
元	张宪	《送铁厓先生归钱塘》	团花染累吴蚕茧，五色文绫出金剪。海风吹度滕王宫，南浦西山画帘卷。天狗夜吠声如雷，东奎西璧昏煤炱。上洲自可驾黄犊，铁箸何用画寒灰。牛酥愬花春未老，湖上同谁剪芳草。真珠酒泻紫葡萄，金错刀镌红玛瑙。六桥杨柳香雾深，吴娃一笑千黄金。莫邪不作老龙舞，铁管自成丹凤吟。软舆送别湖源道，江花照人日杲杲。长风吹送书画船，先生眼空方醉眠。
元	沈禧	《浣溪沙 咏鹊》	刷羽枝头翠色新。能传芳信与闺人。结巢长借拙鸠邻。飞入怀中曾化印，聚来河上为填津。休言微物解通神。
元	柯九思	《柳梢青 和杨元咎梅词四首 右和未开》	懊恨春初，飘零月下，轻离轻隔。重酝舒柳眼，羞人曾识。已堪索笑寻檐，早准备、怜怜惜惜。莫是溪桥，才先开却，试驰金勒。
元	刘秉忠	《风流子》	书帙省淹留，人间事，一笑不须愁。红日半窗，梦随蝴蝶，碧云千里，归骤骅骝。酒杯里、功名浑琐琐，今古两悠悠。汉代典刑，萧曹画一，晋朝人物，王谢风流。冠盖照神州。春风弄丝竹，胜处追游。诗兴笔摇牙管，字字银钩。遇美景良辰，寻芳上苑，赏心乐事，取醉南楼。好在五湖烟浪，谁识归舟。
元	元好问	《浪淘沙》	诗句入冥搜。欲写还休。人间情是阿谁留。千丈游丝不落地，风外悠悠。烟雨晚山稠。人倚西楼。衡阳归雁满沙头。一种江城寒夜客，一种春。
元	元好问	《鹧鸪天 中秋夜饮倪文仲家莲花白，醉中赋此》	月窟秋清桂叶丹。仙家酿熟水芝残。香来宝地三千界，露入金茎十二盘。天澹澹，夜漫漫。五湖豪客酒肠宽。醉来独跨苍鸾去，太华峰高玉井。
宋	释原妙	《颂古三十一首》	泥佛不度水，毗岚风忽起。大地黑漫漫，衲僧争敢视。金佛不度炉，铁裹夜明珠。一槌俱粉碎，清光何处无。木佛不度火，掣开金殿锁。内外绝遮栏，时人犹懡左忄右罗。
元	马钰	《西江月》	尽说仙家饮酒，仙家不饮糟浆。自然玉液味偏长。浇溉黄芽荣旺。月下风前清爽。荐杯玉蕊馨香。醉经饱德访蓬庄。高卧仙宫方丈。
宋	王谨礼	《琴歌》	低露下，深幕垂，月照孤琴空弦咽，宵泪谁怜此夜心。
元	许有壬	《满江红》	徒倚危阑，爱四面、岚光翠湿。回首见、疏云黄叶，远林平碛。老眼都迷秋远近，壮游已遍天南北。有一官、更比在家时，添幽寂。人间世，天涯客。唤李杜，招元白。问凫因谁损，鹤因谁益。有酒直须拼醉倒，古今长短嗟何极。笑韩非、孤愤若为多，常填臆。
元	元好问	《朝中措》	年年重五近佳辰。蒲艾一番新。满酌九霞香酝，寿君两鬓长春。闺中美秀如何，赋得林下精神。早办布袄，共为云水闲人。
元	马钰	《满庭芳 和芝阳灵元子卫信道韵》	放懒生涯，欣慵活计，起心念念慈悲。而今不肯，摘叶更寻枝。撇下之乎者也，的端认、莲出青泥。闲闲里，扪心自忖，有似遇良医。逍遥真自在，要成仙福，凭仗心师。志坚如山岳，不许胡移。日用无为清净，自然得、捉住东西。些玄妙，悟来通晓，虽老不为迟。
元	侯善渊	《减字木兰花》	功名富贵。致使沉沦空手去。改面回头。一失人身永劫休。归纯返朴。背境涤尘真正觉。一颗圆光。焕焕煌煌入大方。
元	元好问	《临江仙 留别郝和之》	昨日故人留我醉，今朝送客西归。古来相接眼中稀。青衿同舍乐，白首故山违。九万里风安税驾，云鹏悔不卑飞。回头四十七年非。何因松竹底，茅屋老相依。
元	张野	《玉漏迟 和人中秋韵》	桂香浮绿酒。持杯邀月，何愁佳友。欲写秋光，钝笔近来如帚。空对珠宫贝阙，恍夜色、明于晴昼。休忆旧。人情节意，年年同否。浪走紫陌红尘，笑底用腰间，印金悬斗。鹭约鸥盟，江上怪余应久。便有云好手，向此夕、何妨深袖。沉醉后。忘却镜中白首。
元	周砥	《芝云堂》	芝云主人绝萧散，燕坐草堂门不扃。古鼎隔帘香袅袅，新篁拂几玉亭亭。十年苦思耽诗卷，三日清斋写道经。邀我醉眠书画舫，月明吹笛看云汀。
元	刘志渊	《满庭芳 赠侯伯通善算法》	天赋多能，纵横业擅，策量天地高低。数明日月，加减辨盈亏。山岳明分广阔，料江海、深浅皆知。方隅内，支分人物，一一见毫。廓开方寸径，求一真趣，九九为规。定身田精变，上下推移。共积三千数足，商除到、八百功齐。一乘妙，拈下，实际总无遗。
元	马钰	《采桑子》	内容未显名先显，事可伤悲。坏道根基。失了元初更怨谁。寻思懵懂胜伶俐，做个憨痴。无作无为。缀甚闲词写甚诗。
元	尹志平	《临江仙 袁夫人住沙漠，十年后出家，回都，》	十载饱谙沙漠景，一朝复到都门。如今一想一伤魂。休看苏武传，莫说汉昭君。过去未来都拨置，真师幸遇长春。知君道念日添新。皇天宁负德，后土岂亏人。
元	马钰	《养家苦》	养家苦，恋尘缘。铺谋活计望千年。奈凡躯，不久坚。修行好，结良缘。功成行满不排年。做神仙，因志坚。
元	元好问	《蝶恋花》	急鼓初钟催报晓。楼上今朝，卷起重帘早。环佩珊珊香袅袅。尘埃不到蓬莱岛。何用珠玑相映照。韵美形清，自有天然好。莫向尊前辞醉倒。
元	吴澄	《木兰花慢 三用韵 原误作  兹据何抄本改》	好风流诗老，双鬓上，雪霜稠。忆少壮欢娱，呼鹰逐兔，走马飞球。春风断肠柔唱，拚千金一笑破娇羞。此日花时意气，当年梦里扬州。客床百尺卧危楼。往事总悠悠。把湖海人豪，消磨变换，洙泗天游。应知裂麻司业，为前时、谏舌颇多愁。今去却堪痛饮，瓮头有酒频。
元	朱唏颜	《桂枝香 寿马宣差咏桂》	何年月地。有白凤飞来，与秋游戏。碎屑黄金馥馥，暗熏沉水。如来粟界开全未，直着得、许多清气。饱谙风露，自应韵色，独高人世。更不羡、犀帷富贵。羡鹫峰前度，秀分云外。弹压西风，谁数锦英华丽。幽芳素抱岩栖志，笑当时、满门桃李。等闲乞取，长生妙诀，广寒宫里。
元	朱唏颜	《齐天乐 与周可竹会饮和韵》	浦潮迎送朝还暮。匆匆燕来鸿去。北牖分茶，西窗翦烛，离合人生由数。狂朋怪侣。记筹酒句吟，几回凝伫。絮影苹香，梦中犹是少年路。词华今度尚在，奈相如渐老，无计重赋。露底冰弦，梅边玉尘。留得风襟如故。情高万古。想脱剑呼尊，气吞寰宇。不管春山，子规啼夜苦。
元	吴莱	《风雨渡扬子江》	大江西来自巴蜀，直下万里浇吴楚。我从扬子指蒜山，旧读《水经》今始睹。平生壮志此最奇，一叶轻舟傲烟雨。怒风鼓浪屹于城，沧海输潮开水府。凄迷滟滪恍如见，漭滉扶桑杳何所？须臾草树皆动摇，稍稍鼋鼍欲掀舞。黑云鲸涨颇心掉，明月贝宫终色侮。吟倚金山有莫钟，望穷采石无朝橹。谁欤敲齿咒能神？或有伛身言莫吐。向来天堑如有限，日夜军书费传羽。三楚畸民类鱼鳖，两淮大将犹熊虎。锦帆十里徒映空，铁锁千寻竟然炬。桑麻夹岸收战尘，芦苇成林出渔户。宁知造物总儿戏，且揽长川入尊俎。悲哉险阻惟白波，往矣英雄几黄土！独思万载疏凿功，吾欲持觞酹神禹。
元	王处一	《木兰花慢 赣榆县诸王村三殿庙黄?醮罢作》	恣逍遥豁畅，乃容膝小金山。用妙力加持，兴洪大醮，真圣临坛。恩光遍施下界，救存亡、离苦列仙班。明贯从容法体，宴居一味萧闲。回还诱演幽深，将内外事都删。聚五蕴清凉，天宁地静，撞破三关。皇天助弘大道，度群生、万类不为难。指日金书诏下，永辞俗海尘寰。
元	丘处机	《忍辱仙人 春兴》	春日春风春景媚。春山春谷流春水。春草春花开满地。乘春势。百禽弄古争春意。泽又如膏田又美。禁烟时节堪游戏。正好花间连夜醉。无愁系。玉山任倒和衣睡。
元	杨维桢	《匠人篇》	匠人久失职，秦人已开阡。谁望云阳气，木土凿由拳。后来兴利者，开渠引淮船。吴牛拖辇石，喘月不能前。老翁乏丁壮，捕汝在河边。投水作河妇，天子罢庸田。
元	王丹桂	《悟南柯 溟州值雨阻道友留恋》	落魄白云子，身无个事萦。闲思云水下山屏。策蹇携童，行化过东溟。暑气潜然退，秋风分外清。连连小雨未开晴。有意相留，不放出门行。
元	王逢	《和戍妇陈闻雁有感（四首）》	两地何知死与生，雁来愁听月边声。多应万里孤飞影，只抵长门一片情。
元	梵琦	《渔家傲》	听说西方无量乐。法王治化消诸恶。天上人间元不隔。相参错。圣凡平等同圆觉。长见宝花空际落。朝朝暮暮闻音乐。衣食自然非造作。香台阁。遍周国界常宽廓。
元	王丹桂	《满庭芳 示众》	正清油，重罗白面，如牙细米舂淘。精严办供，庖馔列珍肴。虔属恪香点静，频作礼、岂惮劬劳。惟求望，见存获福，亡者得升超。吾曹。听劝化，休生懈怠，道念坚牢。在澄心涤虑，勿犯天条。稍有违斋破戒，无惭愧、滴水难消。亏功行，将来打算，天地不轻饶。
元	王寂	《大江东去 ＊舍弟》	长堤千里，过睢阳、隐约江山如故。忆昔斑衣为寿日，伯仲埙篪歌舞。博胜香囊，笑争瓜葛，膝上王文度。西城南浦，月明扶醉归路。重来华发苍颜，故人应怪我，平生羁旅。仲也风流今已矣，俯仰人间今古。阏伯层台，六王双庙，尽是经行处。感时怀旧，一襟清泪如雨。
元	赵可	《好事近》	密雪听窗知，午醉晚来初觉。人与胆瓶梅蕊，共此时萧索。倚窗闲看六花飞，风轻止还作。个里有诗谁会，满疏篱寒雀。
元	马钰	《清心镜 戒掉粉洗面》	出家儿，贪美膳。不顾抛撒，掉粉洗面。吃素签、包子假鼋，甚道家体面。美口腹，非长便。粗茶淡饭，且填坑堑。乐清贫、恬淡优游，别是。
元	王恽	《鹧鸪引 赋鲍家黄》	何处人间淑景新。刘家池馆鲍家春。后庭花唱空琼树，曲水宫妆见丽人。金作粉，麝为尘。一枝千叶拥黄云。花工可是多情思，梦逐凌波问洛。
元	陈基	《阚乡驿用故翰林宋显夫韵》	为问西来使，长安去几何？檄书飞僰道，征戍动交河。鹦鹉承恩旧，葡萄入贡多。平生二鸟赋，感慨未能磨。
元	陈基	《八月十三夜泛姚城江（二首）》	何年江水出姚城，转觉东南地势倾。彩月夜当河汉动，客星秋入斗牛明。一波不起鱼龙静，百谷初登海宇清。生喜太平身少壮，浩歌击楫岂无情。
元	姬翼	《临江仙》	我本世间无用物，般般伎俩都忘。十年冰雪坐虚堂。人情牵挽动，般弄不能藏。却忆云山寻僻地，结茅小隐何妨。竹轩松迳倍清凉。月明千嶂外，风动百花香。
元	元好问	《鹧鸪天》	自在晴云覆苑墙。徘徊明月驻清光。已看红袖沾芳酒，犹认宫螺映绮窗。金翡翠，绣鸳鸯。春风花暖柳绵香。殷勤未数闲情赋，不愿将身作枕。
元	王冕	《石湖寺 其二》	相忆悬清梦，相过笑白头。不因吾道重，安得为兹留？翠竹边江雨，黄花小院秋。明年春水足，准拟泛扁舟。
元	杨维桢	《回上张太尉（一云“谢赐玳瑁笔见征楚国公碑》	昨夜文星照南极，今朝客省过东维。锦囊颖脱千年兔，斑管光摇九尾龟。墨卷风云随王气，恩分雨露出天池。老夫来草平蛮策，先写新封楚国碑。
元	王哲	《尾犯 此词原有脱误》	举世总痴愚，贪恋财色，无不迷错。一个丹诚，趁轻肥为作。三耀照、宁曾畏慎，四时长，追欢取东。越频频做，恰似飞蛾，见火常投托。光中方省悟，体烂怎追却。悔恨迟迟，已遭逢烧烙。能远害、焉今祸患，会全身、那经灼烁。请於身看，只被得利名荣华缚。
元	傅若金	《忆内》	湘皋烟草碧纷纷，泪洒东风忆细君。浪说嫦娥能入月，虚传神女解为云。花阴昼坐闲金剪，竹里春游冷翠裙。留得旧时残锦在，伤心不忍读回文。
金	元好问	《论诗三十首》	奇外无奇更出奇，一波才动万波随。只知诗到苏黄尽，沧海横流却是谁？
元	马钰	《无梦令》	谭马丘刘四绝。好弱各无分别。因遇别东牟，故访西秦养拙。养拙。养拙。直要清贫做彻。
元	元好问	《朝中措》	御香新拆紫囊封。苒苒绿云丛。开晚只嗔寒勒，妆成又怕晴烘。化工也为，花中第一，熏染偏浓。谁有石家红锦，重重围住春风。
元	马钰	《西江月 赠安静散人俱守极》	休要寻龙寻虎，不须搜姹搜婴。勿劳讲论汞铅精。尽是虚名惑恁。只要心中清静。无为便是功成。慈悲相助气神凝。如此神仙有准。
元	杨维桢	《盐车重》	盐车重，盐车重，官骥牵不动。官铊私秤秤不平，秤秤束缚添畸令。盐车重，重奈何，旑令带多私转多。大商鬻不尽，私鹾夹公引。乌呼江南转运涩如胶，漕吏议法方呶呶。
宋	何中太	《留题延庆院》	一峰环合柏苍苍，中有金仙古道场。夜半雨声来枕上，顿令炎热变清凉。
元	岑安卿	《题晴川图》	清溪潾潾生浅花，晓日倒射摇金沙。翩然双鹭下危石，玉雪照影无纤瑕。溪边小景入图画，青烟绿树渔翁家。渔翁归来歌未终，鹭鸶忽起芦花风。回眸遥望不可极，但见白玉飞青空。昔年夜宿潇湘浦，彻晓不眠听急雨。解衣曳杖立沙头，何似今朝得容与？长安马寒泥没腹，雪满朝衣冻肩缩。试令援笔题此图，长篇应赋《归来曲》
元	姚燧	《清平乐 闻雁》	春方北度。又送秋南去。万里长空风雨路。谁汝冥鸿知处。朝朝旧所窥鱼。由渠水宿林居。为问江湖苦乐，汝于白鹭何如。
元	王吉昌	《行香子 金去木》	金体坚刚，木性柔和。辩宾主、火力功多。刚为主掌，柔像销磨。显各还元，归本性，息风波。透入神炉，霞罩嵯峨。放银铅、花绽婆娑。辉光满室，神变无何。镇玩蓬宫，游紫府，恣蹉跎。
元	王哲	《临江仙》	太一混元真法?，清心精锐行持。先擒自己那虫尸。香涸通上界，威力暗施为。救拔亡魂消旧业，见存广得洪禧。鬼惊神骇惧勾追。行功惟显著，指日彩云随。
元	周砥	《惟寅徵君踏雨过林馆为留终日因诵近赋绝句三》	秋来长掩竹间扉，过客谁能识道机。惭愧庐山陈处士，时来共葺薜萝衣。
元	王丹桂	《行香子 忆师父训号白云子，名丹桂，字昌龄》	幼悟离尘。炼汞烹银。把壶中、造化区分。虎龙调处，滋助阳初。亘理来容，元来面，本来身。云水为邻。风月常亲。妙玄通、方称全真。忆师慈训，稍异常人。便字昌龄，名丹桂，号白云。
元	杨维桢	《内人吹笛词》	天室年来教春坊，紫云制曲吹宁王。美人何处窃九漏，耳谱亦解传伊凉。鹍弦转断黄金轴，独据胡床弄横玉。冶情忽逐野莺飞，十指红蚕迷起伏。御沟水暖浴鵁鶄，天地久无征战声。芙蓉杨柳自摇落，岂识黄云边塞情。西楼今夜月色千，内人思仙望河鼓。白日萧条凤不来，井梧风动神乌语。
元	张可久	《天净沙》	青苔古木萧萧，苍云秋水迢迢。红叶山斋小小。有谁曾到？控梅人过溪桥。
元	马钰	《玩丹砂 赠阎先生》	舍了荣华物外居。的端妙处用功夫。坎离宫内弄清虚。猛虎口中调玉齿，骊龙颔下夺神珠。这般手段称吾徒。
元	刘志渊	《一剪梅 与张三老善友》	春去秋来染鬓斑。日将月就，断送朱颜。铅亏汞水海源乾。亢尽琼酥，枯损金兰。好养三元闭五关。高奔日月，光射鳌山。结成圆宝雪霜寒。眼底如如，物外闲闲。
元	张翥	《丹青小景山水》	沙禽毛羽新，来往采桑津。野水碧于草，桃花红照人。徘徊远山莫，窈窕江南春。芳思不可极，悠然怀钓纶。
元	许有孚	《柳梢青 以上二首和许有壬词，附圭塘乐府别》	山润浮岚。溪清呈底，画帆无帆。酒友诗朋，香芹鲜鲫，绿橘黄柑。风亭月榭云庵。更奇品、花盆果篮。城市繁华，湖山佳丽，好个江南。
元	张可久	《人月圆 会稽怀古 北曲聊乐府前集今》	林深藏却云门寺，回首若耶溪。萝人去，蓬莱山在，老树荒碑。神仙何处，烧丹傍井，试墨临池。荷花十里，清风鉴水，明月天衣。
元	姬翼	《感皇恩》	着脚软红尘，心君懊恼。占得时光有多少。穷通利害，得失存亡翻搅。使机关见解、何时了。争似去来，岩阿静悄。平步瀛洲几人到。风林月嶂，窗户云霞缥缈。任纵横总是、长安道。
宋	释原妙	《偈颂六十七首》	师子窟，师子吼。师子儿，无前后。蓦然直下翻身，便解人前开口。
元	杨维桢	《寄苏昌龄》	东吴主者尊师相，师相匡君近若何。紫极正宜扶日月，鸿沟未许割山河。金台百丈媒燕隗，盖禄千钟客孟轲。亦有阳秋成铁史，姓名不必到銮坡。
元	元好问	《鹧鸪天》	天上腰枝说馆娃。眼中金翠有芳华。行去著意留歌扇，远柳无情隔钿车。周画，洛阳花。一枝浓艳落谁家。春寒恨杀如年夜，庭树阴阴欲暮。
元	王冕	《素梅 四七》	地老天荒尽可花，不同桃李竞繁华。要知鼎鼐调羹味，须问旧时丞相家。
元	吴澄	《谒金门 依韵和孤蟾四阕》	如何喜。自喜自知可矣。天地与人同一理。世间知者几。六十循环卦气。岁岁二分二至。坎险何妨离附丽。共谁研底里。如何乐。见孤蟾轮廓。莫道个中难捉摸。细寻应会错。斫桂吴生善谑。管甚高深广博。记取嫦娥端的约。当空圆不落。如何快。认得吾庐堪爱。虚敞玲珑无障碍。主人常只在。得此非因赐赉。得此非因赌赛。占断这些境界。僦来成永买。如何悟。静看风前雪絮。飘落晴光明媚处。易?还似露。大笑忽然回顾。日在天心几度。八万里中元不暮。往来经熟路。
元	白朴	《水龙吟 予始赋睡词，诸公赓和三十余首。一》	园旧游，因感其事，复用前韵。万金不买青春，老来可惜欢娱地。有时记得，江楼深夜，解鞍留寐。兰焰喷虹，宝香薰麝，玉醅蚁。更谁能细说，当年风韵，江瑶柱、荔枝味。漂泊江湖万里，渺难寻、采菱拾翠。何心更到，折枝图上，卖花声里。蓬鬓刁骚，角巾欹堕，枕书聊睡。恨匆匆未办，莼鲈归棹，又秋风起。
元	杨维桢	《览古四十二首 其十六》	武丁梦良弼，审象极冥搜。光武思故人，物色在羊裘。彭城有处士，君恩贲林丘。股肱不为用，颜色徒相求。
元	洪希文	《鹊桥仙 水碓》	山容叠翠，水光拖练，澎湃奔腾远势。输他心匠动机舂，应笑杀、伯鸾左计。引渠激水，连房凿臼，捣尽糠和秕。朝朝暮暮不曾闲，又岂问。
元	郯韶	《望潮曲》	夕风?白波，红树摇绿烟。行人望潮水，心与沧溟连。榑桑东来三万里，晓看浴日重渊底。乃知碧海与天通，只隔银河一丝水。美人住在东海头，身轻嫁与千户侯。频年转粟直沽口，樯头夜夜望牵牛。
元	陈基	《次韵怀华幼武》	滑滑春泥满郡城，出门骑马不堪行。未能学道从缑母，且复忘忧对曲生。流水小池垂钓影，春风深巷卖花声。停云赋罢心如渴，安得沧浪濯我缨。
金	元好问	《岐阳三首》	百二关河草不横，十年戎马暗秦京。岐阳西望无来信，陇水东流闻哭声。野蔓有情萦战骨，残阳何意照空城。从谁细向苍苍问，争遣蚩尤作五兵？
元	关汉卿	《【仙吕】一半儿 题情》	碧纱窗外静无人，跪在床前忙要亲。骂了个负心回转身。虽是我话儿嗔，一半儿推辞一半儿肯。
元	丁鹤年	《过九江追悼李子威太守》	瓣香遥拜九江城，太守精神日月明。叔侄并归忠义传，江山不尽古今情。潮回湓浦声犹怒，云起炉峰气未平。生死总魁天下士，丈夫端不负科名。
元	杨维桢	《韩蕲王夫人》	巫家卜偶不为嫌，优女占夫事更坚。看取异时真畏友，九重书上议黄天。
宋	王旭	《止善堂》	人心若江河，昼夜无停流。东流未到海，滔滔讵能休。又如远游客，终年寄他州。不知归其家，岁暮何所投。水流上沧海，人行止故丘。而况寰宇中，事物纷相酬。人欲盛其炽，天理微以幽。瞬息变化间，肝胆生戈矛。苟不知所止，定心终无由。所止非至善，此心犹可忧。卓哉陈使君，立志希前修。名堂以止善，善外俱无求。我德自此明，新民功亦优。还应有馀庆，永为斯堂留。不愧大学篇，芳尘映千秋。
元	李真人	《望江南》	北方水，其数是真铅。一气凝抽摘雪，须令金体重初元。此结道中。
元	谭处端	《西江月》	堪叹光阴迅速，日生思虑忧愁。憨憨甘作逝波流。迷恋气财色酒。日月暗催人老，利名不使心休。争如放下观山头。明月家家尽有。
元	马钰	《＊心香 劝世》	颜貌苍苍，髭鬓斑斑。愈遇迷、嫉妒贪悭。不忧自己，抚谓妻男。便巧心生，无心肯，放心闲。苦海波中，火院常耽。运机谋、积业如山。不求大道，一向痴顽。算有谁知，修仙易，养家难。
元	耶律铸	《六国朝令 家园席间作 以上二首见永乐大典二》	鸣珂绣毂，锦带吴钩。曾雅称、量金结胜游。信人间无点事、可挂心头。须知，不待把闲情酿做闲愁。只恐落高人第二筹。歌云容裔，梦雨迟留。?惯振芳尘，不楼。光饰仙春盛迹，点化温柔。索教颓纵惜花人，标傍风流。快入醉乡来，刘醉侯。
明	楚石梵琦	《赠江南故人》	今骑沙苑马，昔踏洞庭鱼。结缆荷边宿，移家竹里居。好风横笛晚，新月上帘初。每忆江南乐，功名有不如。
元	朱唏颜	《天香 寿桂金堂竹泉总管》	碧玉横陈，黄金细屑，天然画堂风景。古月浮香，冷风度曲，不许一尘侵近。沉沉永夜，漾水色、窗轩秋净。如识岩前气韵。端知岁寒心性。繁华漫夸红紫，颜色、直宜相并。纵有交承梅菊，也应推逊。自是蟾宫仙种。尽消得婵娟伴清影。为乞娥，云阶鹫岭。
元	郯韶	《题女真猎骑图（二首）》	白草原头闻雁声，黄沙碛里马蹄轻。举头忽见边城月，倒著丝鞭不肯行。
元	尹志平	《临江仙 偶得》	谈妙谈玄人易悟，真清真静难依。人间世事不堪为。十方明眼汉，学我没操持。既悟淳风须返朴，终朝朴实相随。含光默默外如痴。心明如朗月，性静合刀圭。
元	滕宾	《归朝欢 读画斋丛书本元草堂诗馀卷上》	画角西风轰万鼓。犹忆元戎谈笑处。铁衣露重剑光寒，海波飞立鱼龙舞。匆匆留不住。万里玉关如掌路。空怅望，夕阳暮霭，人立渡傍渡。木落山空人掩户。得似旧时春色否。雁声叫彻楚天低，玉骢嘶入烟云去。无人凭说与。梅花泪老愁如雨。犹记得，颠崖如此，细向席前语。
元	元好问	《江城子》	草堂潇潇淅江头。傍林丘。买扁舟。隔岸红尘，无路近沙鸥。枕上有书尊有酒，身外事，更何求。暮云归鸟仲宣楼。敝貂裘。为谁留。千古书生，那得尽封侯。好在半山亭下路，闻未老，去来休。
元	陈秀民	《姑苏竹枝词》	吴门二月柳如眉，谁家女儿歌《柳枝》？歌声袅袅娇无力。，恰如杨柳好腰肢。
元	倪瓒	《怀寄强行之常州学官》	君在西溪上，年年杨柳春。提壶坐柳下，邀我见情真。青叶已垂带，白花还覆瑽。别来今见柳，思尔采芳芹。
元	杨维桢	《小临海曲（十首。一名《洞庭曲》）》	海客报奇事，青天火瓮飞。明朝雷泽底，新有落星矶。
元	张野	《木兰花慢 端午发松江》	恨无情画舸，载离思，各西东。正佳节惊心，故人回首，应念匆匆。殷勤彩丝系臂，问如何、不系片帆风。醉里阳关历历，望中烟树蒙蒙。驿亭榴火照尘容。依约舞裙红。纵旋采香蒲，自斟芳酒，酒薄愁浓。功名事，浑几许，甚半生、长在别离中。不似东来潮信，日斜还过吴淞。
元	朱唏颜	《一萼红 盆梅》	玉堂深。正重帘护暝，窗色试新晴。苔暖鳞生，泥融脉起，春意初破琼英。夜深后、寒消绛蚁，误碎月、和露落空庭。暖吹调香，冷芳侵梦，一饷消凝。长恨年华婉晚，被柔情数曲，抵死牵萦。何事东君，解将芳思，巧缀一斛春冰。那得似、空山静夜，傍疏篱、清浅小溪横。莫问调羹心事，且论笛里平生。
元	元好问	《鹧鸪天》	十步宫香出绣帘。恼人帘底月纤纤。五花骄马垂杨渡，孤负仙郎侧帽檐。秋澹澹，酒厌厌。新诗和恨入香奁。相思恰似鸳鸯锦，一夜新凉一夜。
元	丁鹤年	《劳劳》	阊阖排云事已休，劳劳犹耻为身谋。数茎白发未为老，一寸丹心都是愁。燕代地高山北峙，荆扬天阔水东流。英雄已去空形胜，剑气中宵射斗牛。
元	王逢	《宫中行乐词（六首）》	明月窥彤管，双星直罽軿。宴分王母乐，诏授薛涛笺。谷雨亲蚕近，花朝拾翠连。鱼龙曼衍戏，次进玉阶前。
元	高士谈	《风雨宿江上》	风雨萧萧作暮寒，半晴烟霭有无间。残红一抹沉天日，湿翠千重隔岸山。短发不羞黄叶乱，寸心长羡白鸥闲。涛声午夜喧孤枕，梦入潇湘落木湾。
元	王哲	《减字木兰花》	七年风害。悟彻心经无碍。信任西东。南北休分上下同。龙华三会。默识逍遥观自在。要见真空。元始虚无是祖宗。
元	刘敏中	《浣溪沙 次前韵》	世事恒河水内沙。乾忙谁遣强离家。如今老也不矜夸。检得闲书能引睡，暖来薄酒胜煎茶。一江风月四时花。
元	潜真子	《苏幕遮 虎龙交  ，进火功夫犹  危》	水生金，阴魄绕。火长青龙，魂向肝中卯。三七数中无太少。相从相随，直到泥丸脑。火频添，功夫妙。解使长生，颜貌常无老。能斗邪魔并外道。教我逍遥，立得神仙号。
元	周权	《渔翁》	转棹收缗日未西，短篷斜阁断沙低。卖鱼买酒归来晚，风飐芦花雪满溪。
元	杨维桢	《和卢养元书事（二首）》	中原烟火半丘墟，楼橹相望白下孤。蕃厮夜歌铜钴钅莽，蛮酋春醉锦廜。北征解赋卢才子，西事时谈剧霸都。莫上姓名丞相府，老夫著论学潜夫。
元	胡祗＊	《水调歌头 庆翰长生朝》	千古大名下，五福几人全。相如妙龄词赋，一降冠群贤。姓字家传户说，丰表芒寒色正，星日丽青天。朱服赤墀里，绿发玉堂仙。忽西风，吹梦破，海成田。冥冥造物，云龙风虎又缘。两代斯文盟主，百载中朝元老，雅望更谁先。好藉金莲烛，寿酒要如川。
元	马钰	《满庭芳 师父画骷髅相诱引稍悟》	风仙化我，无限词章。仍怀犹豫心肠。儿画骷髅省悟，断制从长。欲待来年学道，恐今年、不测无常。欲来日，恐今宵身死，失却佳祥。管甚儿孙不了，脱家缘街上，恣意猖狂。遣兴云游水历，别是风光。经过无穷腾景，更那堪、得到金方。专一志，炼丹阳，须继重阳。
元	白朴	《水调歌头 初至金陵，诸公会饮，因用北州集》	苍烟拥乔木，粉雉倚寒空。行人日暮回首，指点旧离宫。好在龙蟠虎踞，试问石城钟阜，形势为谁雄。慷慨一尊酒，南北几衰翁。赋朝云，歌夜月，醉春风。新亭何苦流涕，兴废古今同。朱雀桥边野草，白鹭洲边江水，遗恨几时终。唤起六朝梦，山色有无中。
元	姬翼	《鹧鸪天》	过隙光阴抵死催。浮生屈指有多来。芥城业识填将满，拂石迷云拨不开。功打底，罪争魁。英雄呈彻死堆灰。一团虚幻闲般弄，有耳如聋唤不。
元	姚燧	《浪淘沙 余年七十，洪山僧相过，言别公?》	然耶，因为一莞，赋此晓之七十鬓双蓬。已分衰翁。烦君休誉面如童。只此正为吾老，物理曾穷。天地一微躬。草木还同。桃花初也笑春风。及到离披将谢日，颜色逾。
元	姬翼	《鹧鸪天》	太极玄虚若镜清。乾坤元是镜中形。人身影里重生影，物象名中复寄名。空外物，梦中评。一团虚幻戏灵明。有生不慧看成实，梦里分空着力。
元	刘敏中	《满江红 病中又次前韵》	北去南来，凡几度、风沙行李。离又合、新欢旧恨，古今何已。风俄瞻衡宇外，月明照见寒江底。问朱丝白雪尚依然，知音几。无所作，谁成毁。非所望，何悲喜。谓人生得失，卷舒天耳。病骨支离羁思乱，此情正要公料理。但无言、手捉玉连环，东南指。
元	爱山	《【越调】小桃红 消遣》	一溪流水水溪云，雨霁山光润，野鸟山花破愁闷。乐闲身，拖条藜杖家家问。问谁家有酒，见青帘高挂，高挂在杨柳岸杏花村。世间惟有酒忘忧，酒况谁参透？酒解愁肠破僝僽。到心头，三杯涤尽胸中垢。和颜润色，延年益寿，一醉解千愁。
元	马钰	《万年春》	堪叹人人，波波劫劫贪名利。何时已。眼光落地。到此才方悔。虽有儿孙，要替应难替。辞生泪。甚家滋味。想着心先碎。
元	魏初	《水龙吟 予诞日，不得与儿子必复相会聚者凡》	上寿，有勇退神仙今不远之句，因以此曲示之平生翰墨箕裘，误蒙豸分司早。登车揽辔，风烟万壑，连云鸟道。五载归来，中台无事，江南芳草。记钱塘门外，西湖湖上，登临处，知多少。梦里五云楼阁，正瞻依、玉墀春好。南海阴风、越台暑瘴，不禁怀抱。白粥青齑，平心养气，万缘俱扫。便从今、收拾黄牛十角，只闲中老。
元	顾瑛	《湖光山色楼》	紫茸香浮檐卜树，金茎露滴芭蕉花。幽人倚楼看过雨，山童隔竹煮新茶。
元	王吉昌	《玩溪沙》	饮息时时药味加。五神运起海金沙。天河仙子度灵槎。水满金城凝露冷，人牛不见月空华。清风捧拥笑归家。
元	张昱	《虎丘寺留题》	莓苔欲遍盘陀石，知是梁朝古道场。陈迹谩惊成俯仰，空门元不预兴亡。白漫天上俱兵气，赤伏池中是剑光。如会五公重说法，劝教东海莫栽桑。
元	龙仁夫	《醉石》	净社归来倒石床，醒余肝胆卧松篁。行人只赏陶公醉，谁识悲凉述酒章？
元	刘因	《菩萨蛮 饮山亭感旧》	种花人去花应道。花枝正好人先老。一笑问花枝。花枝得几时。人生行乐耳。今古都如此。急欲醉莓苔。前村酒未来。
元	王寂	《昭君怨 江行》	一曲清江环碧。两岸萧萧芦荻。烟雨暗西山。有无间。有酒须当痛饮。百岁黄梁一枕。瞰莫放愁闲。上眉端。
元	王恽	《水调歌头 寿王子寿，时年八十三》	汾流余润，霜菊满秋香。酿成一堂和气，来荐老人觞。七十人生稀有，况复年逾八十，饮啖日康强。肮脏欲谁与，赵壹倚门旁。颊浮丹，瞳点漆，鬓如霜。平生阴有神相，特为表刚肠。世事语来无味，只有读书一念，老矣不能忘。九老更添一，图画见高堂。
明	王逢年	《登瓜州酒楼留别》	枫树清霜恋客杯，日高京口曙烟开。帆飞细逐通州下，江影青浮北固来。击楫关心鸿不到，登楼何事角频哀。秋风黄叶平原里，此去遥应首重回。
元	冯尊师	《苏武慢》	堪叹群情，迷津宛转，飘荡甚时休歇。争头竞角，抵死漫生，一向恋家贪业。利锁名缰，欲浪恩山，酒市花衢颠蹶。骋喽似蚁循环，不念鬓华如雪。谁肯向、大朴林中，无为乡里，闲伴老聃庄列。珠获象罔，梦断华胥，高枕洞天日月。三界廓然，八表冲虚，湛湛灵光通彻。这逍遥劫外，妙哉真乐，世间难说。
元	杨维桢	《匹鸟曲》	建章宫中匹瓦飞，太液浮起双红衣。文塘小径迎春归，春红莲叶春猗猗。金丸娇郎故惊起，白头双飞誓双死。上林雁归忍流离？九疑伥伥天万里。长干沙头人望夫，愿托锦鳞西江书。结生不作白头伴，结死须作青陵乌。
元	刘秉忠	《点绛唇》	寂寂珠帘，凤楼人去箫声住。断肠诗句。彩笔无题处。花褪残红，绿满西城树。蘅皋暮。客愁何许。梅子黄时雨。
元	刘处玄	《玉堂春》	仙观灵虚，二年来来去。破了重修，星冠养素。应有真无，斋科救万苦。达理忘言清静居。道释儒宽，通为三教，户外应五常，敬谦贤许。四相心无，自然乐有馀。出了阴阳现亘初。
元	刘敏中	《水调歌头 长芦商子文伯父元鼐国宝，年九十》	元鼎国器，年八十二，扁其堂曰三椿，以兄弟三人皆寿而言也。阎承旨序之甚详，子文为般阳路知事来徵言，书此词以遗之五福一日寿，七十古来稀。鲸川兄弟何事，接武上期颐。添是商颜四皓，减即西周二老，白鹤一行飞。臂阋墙者，何地望余辉。世皆云，家积善，庆相随。三椿堂上，阴德几许只天知。子弟联芳并秀，戏彩称觞先后，和气蔼春熙。本大枝叶茂，门户看巍巍。
元	王冕	《偶成 其五》	去年今日雨潇潇，今日天晴雪尚消。杖履谁来看花柳，江湖何处得渔樵？徒叨食饮居安土，未有功劳补圣朝。入夜遥遥瞻北斗，紫云团盖上青霄。
元	刘秉忠	《诉衷情》	山河萦带九州横。深谷几为陵。千年万年兴废，花月洛阳城。图富贵，论功名。我无能。一壶春酒，数首新诗，实诉衷情。
元	陈基	《淮阴杂兴（四首）》	江左妖氛扫未尽，山东豺虎又纵横。欲令斥堠收烽火，须挽天河洗甲兵。老马独嘶时北望，宾鸿相唤尽南征。腐儒愧乏匡时术，搔首风前百感生。
元	陈秀民	《吴中柳枝（四首）》	棠梨花开郎出门，宜男草生妾思君。如何宜男草上露，不湿棠梨花底云。
元	元好问	《水调歌头 长源被放，西归长安，过予内乡，》	诗见及，因为赋此相思一尊酒，今日尽君欢。长歌一写孤愤，西北望长安。郁郁阊门轩盖，浩浩龙津车马，风雪一家寒。钟鼓催人老，天地为谁宽。丈夫儿，倚天剑，切云冠。可能封塞包，驱去复来还。清庙千金康瓠，短褐连城双璧，行路古来难。枯柏在南涧，留待百年看。
元	王实甫	《小桃红》	水声山色两模糊，闲看云来去。则我怨结愁肠对谁诉？自踌躇，想这场烦恼都也由咱取。感今怀古，旧荣新辱，都装入酒葫芦。
宋	释原妙	《偈颂六十七首》	水中咸味，色里胶青。决定是有，不见其形。见其形，失却山前一村人眼睛。
元	韩奕	《夜访隐者家》	舍舟陟伊岸，远思一翛然。幽人田中庐，高柳当门前。微月照疏雨，夜花静凉天。相见惬始愿，欢言殊未眠。
明	王九思	《秋夜》	园亭堪避暑，栖息忽经旬。雨挟秋风至，凉生夜气新。絺衾犹恋枕，蟋蟀渐依人。容易悲摇落，天涯旧逐臣。
元	李孝光	《念奴娇》	男儿堕地，便试教啼看，定知英物。老去只追风月债，天地应空四壁。黄石残书，赤松归去，不料头如雪。子房何信，竟推何者为杰。醉后一笑掀髯，狂歌拍手，四座清风发。竹帛功名人安在，去去云鸿灭没。枣下枯枝，黄金虚牝，此事真毫发。豪吟轰饮，直须唤取明月。
元	姬翼	《婆罗门引》	古今扰扰，大都奔竞利名场。舟车仆马如狂。到底功勋事业，分付梦黄粱。甚刚求失鹿，不见亡羊。且宜自防。须着脚、水云乡。截断从来去路，步步清凉。本然自得，是千古圆明珠玉房。真个事、谁肯承当。
元	山主	《临江仙》	天色四更星斗转，疏帘渐透轻寒。秋深溪净水潺潺。潇潇残月，隐隐下西山。每念群生沈苦海，寰中谁乐清闲。乘舟洪浪下钓竿。缘人有分，
元	马钰	《渔家傲 赠孙姑》	奉劝孙姑修大道。时时只把心田扫。杀了三尸并六耗。无烦恼。常清常净知玄奥。休问异名炉与灶。冲和上下通颠倒。铅汞自然成至宝。非常好。霞光簇拥归蓬岛。
元	牧常晁	《梧桐树》	早修竹，听劝谕。绿鬓朱颜易变故。光景流如注。妻儿金宝暂相遇。到了何曾将得去。不用萦怀虑。
元	虞集	《苏武慢》	忆昔坡仙，夜游赤壁，孤鹤掠舟西过。英雄消尽，身世茫然，月小水寒星火。何似渔翁，不知今古，醉傍蓼花然火。梦相逢、羽服翩跹，未必此时非我。谁解道、岁晚江空，风帆目力，横槊赋诗江左。清露衣裳，晚风洲渚，多少短歌长些。玉宇高寒，故人何处，渺渺予怀无那。叹乘桴、浮海飘然，从者未知谁可。
元	王冕	《谩兴（五首）》	干戈犹未定，鼙鼓岂堪闻。忧国心如醉，还家梦似云。关山千里远，吴楚一江分。朋旧俱零落，空嗟白鸟群。
元	王哲	《临江仙》	掌法遵条常谨守，饶人蕴德尤先。孝心自许合神天。长长能后已，永永瞻家缘。便是修行真宝路，正端无党无偏。放开心月照金莲。馨香冲碧汉，堪献大罗仙。
元	杨维桢	《小游仙（八首）》	若木西来赤岸东，白金城阙碧珠宫。天家令急不敢住，折得五花归饭龙。
元	傅若金	《题栖碧山为淦龚舜咨赋》	山人爱山如李白，幽栖还在碧云深。松杉绕屋清宵响，雷雨悬崖白昼阴。石上每同仙客坐，花间犹恐世人寻。京华日日多尘土，终拟投簪话夙心。
元	张宪	《铜雀妓》	陵树日沉西，秋风石马嘶。芳樽倾纟惠帐，讵肯湿黄泥。惨惨笙歌合，遥遥望眼迷。玉人脆如草，能得几回啼。
元	王冕	《别金陵》	六朝旧迹俱寻遍，千古英雄一笑休。黄叶乱随秋雨落，长江空带楚天流。樽前有客翻新调，白下无人说故侯。明日西风天色好，吹箫骑鹤上扬州。
元	张玉娘	《法曲献仙音 夏夜》	天卷残云，漏传高阁，数点萤流花径。立尽屏山无语，新竹高槐，乱筛清影。看画扇，罗衫上，光凝月华冷。夜初永。问萧娘、近来憔悴，思往事、对景顿成追省。低转玉绳飞，淡金波、银汉犹耿。簟展湘纹，向珊瑚、不觉清倦。任钗横鬓乱，慵自起来偷整。
元	杨维桢	《吴咏十章用韵复正宗架阁》	马上郎君出帝城，琼林宴里记相迎。吴山吴水新迎送，学唱《阳关》第四。
元	倪瓒	《三月廿日题所寓屋壁》	梓树花开破屋东，邻墙花信几番风。闭门睡过兼旬雨，春事依依是梦中。
元	马钰	《望蓬莱》	马风子，业障忒愚顽。不认洞天真供养，却迷俗礼假修完。心意怎清闲。著外境，欲要塑师颜。建塔修堂并立石，不思施主出钱难。罪业积成。
宋	释原妙	《偈颂六十七首》	意句不到，宗说不通，盲龟跛鳖。意句俱到，宗说俱通，盲龟跛鳖。
元	乔吉	《双调·水仙花》	冬前冬后几村庄，溪北溪南两履霜。树头树底孤山上。冷风来何处香？忽相逢缟袂绡裳。酒醒寒惊梦，笛凄春断肠，淡月昏黄。
元	韩奕	《贺新郎 送别》	烟雨枫桥路。算年来、几番送别，故人千里。君亦当初缘底事，不念平生俦侣。容易把、幽欢间阻。岁晚却思来访旧，旧处亭馆，废垣荒圃。寒日照，残桑梓。同游似我今余几。且留连、小窗清夜，挑灯疑语。身外事多何必问，况鬓影、相看如许。秋草萧萧连茂苑，正堪愁、杜牧诗中意。谁画在，行装里。
元	王哲	《金花叶》	名利牵缠怎彻。谁肯把、善缘总结。在火宅、居常炙。尚穿聊恶业。斗巧争如守拙。早离了、机心切切。稍能悟、三教秘诀。也无生无灭。
元	杨维桢	《三男词》	君不见羌胡之妻产龙鹫，骆家之妇生虎狸。造物好或怪，痴儿以为奇。金村铁妇不画眉，健手能运千斤椎。怀妊弗知十月期，一诞三子如母豨。邻舍来贺子，公相出茅茨。亲戚来贺子，车盖生光辉。里胥驰走闻有司，三竖内有麒麟儿。阴阳者流来与推，张家瑞凤三联枝。我闻其言信且疑，历扣古牒如元龟。硖石三生未闻瑞，南昌四孕徒招非。有条给乳本勾践，五羊十帛胡多仪。他日唐檀验后事，不知介葛闻三牺。
元	宋元	《答无住和太初韵见寄》	宝地人来少，柽阴自晚晴。片云依石润，孤磬出花清。竹笕分泉细，檀烟上氎轻。勒铭留水寺，应供宿江城。适楚涛喧定，归吴雪滞行。雨苔粘冻屐，廊叶覆闲枰。琴为蛇纹买，书因鸟迹评。眼高无佛祖，诗癖有山兄。句妙唐风在，心空汉月明。昼禅休树影，夜梵杂松声。夏减游方兴，秋添住岳情。何时修白业，去结懒残盟。
元	冯尊师	《苏武慢》	元气充餐，麻衣遮体，万事转头何济。黄芽白雪，黑水红云，轩帝注传名世。深谢名师，说破希夷，妙理本来精粹。把仙胎养就、云缭绕，万神咸备。持造化、个个圆成，人人具足，一气返还资质。周游八景，遍赏三山，不离目前亲诣。堪笑迷途，岂识阴阳，宗祖任教邪魅。炼金丹、悉是乾坤英秀，闲生豪气。
元	李齐贤	《洞仙歌 杜子美草堂》	百花潭上，但荒烟秋草。犹想君家屋乌好。记当年，远道华发归来，妻子冷，短褐天吴颠倒。卜居少尘事，留得囊钱，买酒寻花被春恼。造物亦何心，枉了贤才，长羁旅、浪生虚老。却不解消磨尽诗名，百代下，令。
元	张伯淳	《齐天乐 送马德昌》	人生南北如歧路，相逢自怜不早。倾盖班荆，分灯并壁，吟卷笔床茶灶。交情古道。怕催诏连翩，好风吹到。聚久别难，砌蛩那更碎怀抱。临行谁劝驻马，待将尘土事，妨我吟啸。小住虽佳，还堪就否，催得云帆缥缈。官梅正好。比前度孤山，剩开多少。两处心旌，倚楼同晚照。
元	王哲	《西江月 四方》	堪叹东西南北，迷途役损行人。任来任往走红尘。只为名牵利引。独我摇头不管，静中精固形贞。陶陶团结气和神。永乐天真有准。
元	王哲	《踏云行 激发丹阳》	东海汪洋，西山详审。金钩钓得欢无恁。一头活乐大鲸鱼，万鳞灿烂铺白锦。随我遨游，水云信任。青山绿水相过甚。张公吃酒李公来，李公。
元	邵亨贞	《清平乐 碧桃》	瑶笙吹罢。月满仙台下。歌扇半欹羞淡冶。一点芳尘不惹。临溪更洗残妆。低回玉洞春光。换却当时脂脸，从教恼杀刘郎。
元	谭处端	《如梦令》	不染俗情非是。不慢下贫趋贵。不敢受人钦，自在逍遥云水。云水。云水。守一无为彻底。
元	马钰	《金鸡叫》	日日朝朝常报晓。徒人省、搜玄搜妙。孳孳为善回光照。勘破浮生，便把家缘掉。九曲明珠安九穷。丝连蚁、火光频燎。往来穿透功夫了。得赴蓬瀛，出自我金鸡叫。
元	张逊	《无题》	一夜冷风入翠幢，梦魂长是绕湘江。香螺脱厣烟生幄，豆寇含胎蝶满窗。碧岫台空云雨断，绛河星动女牛双。牢愁得似秦城远，几日重围未肯降。
元	周砥	《对新柳》	才弄新春色，已有萦愁意。欲倚不成眠，待扶还似醉。疏雨飘枝湿，草雀衔花坠。脉脉独含情，故园那得至。
元	马钰	《水云游 继重阳韵》	思算思算。妻妾儿孙，休来戏玩。这冤亲、系脚绳儿，宜一刀两段。灵源悟彻元灿烂。这一番更换。马风子、辞别家乡，与风仙作伴。
元	马钰	《十报恩 赠段先生 折段字起》	公物外好生涯。火相逢结大砂。女盘桓看大药。牛哮吼戏灵葩。云铺地丹炉赫，子观天碧眼华。有三生君省悟，中无事步烟霞。
元	谭处端	《瑞鹧鸪》	王公幽隐远佳餐。保护灵根守内闲。意上有情山处市，心中无欲市居山。颐神须要常温暖，炼气功成拒暑寒。专一始终无变异，自然凝结宝琅。
元	王冕	《漫兴 十九》	吟诗怀杜甫，持酒看吴钧。落叶千林晓，飞鸿万里秋。只嫌风俗变，不为别离愁。向晚闻征鼓，徘徊倚小楼。
元	吴＊	《渔父》	波平如砥小舟轻。托得纶竿寄此身。忘世恋，乐平生。不识公侯有姓。
元	袁易	《高阳台 鸳鸯菊》	浴水雕翎，眠纱绣羽，天然宜在沧洲。翠被馀声，凉宵陡顿惊秋。妖姿不共流年谢，带睡魂、飞上枝头。任烟波，多少凄凉，分付轻鸥。金英浓露才收。误芰荷翻雨，梦悠悠。陶令归来，十分芳意谁酬。惜花长是招花恼，况动人、名字风流。黯销凝，添得东篱，一段闲愁。
元	程文海	《菩萨蛮 次韵郭安道探梅》	孤根自是春怜惜。一苞生意何曾息。南北本同枝。先开先得诗。风来元不约。冷暖凭斟酌。花落又花开。年年去复来。
元	王吉昌	《减字木兰花 右初五日巽配震》	巽荣春谷。辛水溶溶滋震木。五返云雷。玉桂蟾宫应候开。月娥清写。风震庚金调木马。功显强兵。火衮深渊四海平。
元	王吉昌	《雨霖铃》	万绿心歇。放神情和畅，痼疾蛰窟。清虚道业修崇，蠕神息、运无仓卒。七曜迎真虚室洁，冷辉冰骨。镇九天、十二楼前，五气腾空帐金阙。高提慧剑仙童谒。迸寒光、尖锋挑日月。收藏炳耀精华，聚壶鼎、激玄霜发。有物生成，无上妙、总归化恍惚。廓性海、浸润无为，绰约三空越。
元	杨维桢	《钱塘怀古率堵无傲同赋》	天山乳凤飞来小，南渡衣冠又六朝。劫火自焚杨琏塔，箭锋犹抵伍胥潮。磷光夜附山精出，龙气秋随海雾消。惟有宫人斜畔月，多情还自照吹箫。
元	丘处机	《无漏子 景金本注云，三首本名更漏子  乐道》	去年禾，今岁麦。陆地如云充塞。丰稔世，太平年。黎民各坦然。众心安，闲客易。到处逍遥无事。昏告宿，馁求餐。坊村没阻颜。
元	马需庵	《水龙吟 赠人二首 以上三首见永乐大典三千零》	翩翩诗笔清新，百年谁识青云士。银钩瘦硬，通神白茧，乌丝名世。璞玉浑金难定价，终为良器。秋风一曲，声合太古，算惟有、知音会。天地青蝇扰扰，只依旧、岁寒苍翠。似当时、刘晏点鞭，马上钱流满地。未展经纶，米盐细故，此心如水。待锋车趣召，玉堂挥翰，草金銮制。
元	杨维桢	《梁父吟》	步出齐城门，上陟独乐峰。梁父昂雉堞，荡阴夷鬣封。齐国杀三士，杵臼不能雄。所以梁父吟，感叹长笑翁。吁嗟长笑翁，相汉起伏龙。关张比疆治，将相俱和同。上帝弃炎祚，将星堕营中。抱膝和梁父，梁父生悲风。
元	杨维桢	《吴下竹枝歌（七首。率郭羲仲同赋）》	宝带桥西江水重，寄郎书去未回侬。莫令错送回文锦，不答鸳鸯字半封。
元	王蒙	《陈维允荆溪图》	太湖西畔树离离，故国溪山入梦思。辽鹤未归人世换，岁时谁祭斩蛟祠。
元	马钰	《姚源忆故人 舍弟运甫有书议葬事，以词答之》	在生已是为来错。死后形骸丑恶。合避三光寥廓。埋了休拾掇。子孙办孝如媒妁。迁葬分明嬉谑。并骨共同棺椁。显露贪欢乐。
元	王吉昌	《定风波》	悟结清凉浩劫因。生涯淡薄出嚣尘。物物般般心上离，思纯。克勤虚谷养元神。接物和光循德柄，无方应变任天真。豁落圆通精三昧，怀珍。
元	马钰	《清心镜》	这儒生，俗姓李。悟无为清净，自然玄理。应玉皇、仙举争魁，腾孔鲤问礼。听予言，归故里。再住环墙，殷勤修里。碧桃熟、自有琼浆，傲。
元	张翥	《恋绣衾 写梦》	醉乡残梦莺唤醒。见柳梢、日影弄明。又误了、寻芳伴，减东风、庭院笑声。玉儿扶起仍娇困，索樱桃、芳露解酲。纵病也、心情好，比别离。
元	王哲	《王更令》	二更分，鼓声按。匀匀打，自然虎龙交换。清气神、各住丹房，也并无错乱。撞透重楼知片段。这玉液琼浆，往来浇灌。便须教溉出黄芽，渐。
元	张雨	《如梦令》	静默两家茅舍。特地月明狼藉。不管候虫吟，高枕北窗清夜。清夜。清夜。凉似樊川水榭。
元	陆文圭	《念奴娇 洛阳耆英会二首》	戴花刘监，算耆英会上，与吾同岁。伊洛山川今如古，人事几番兴废。梦枕初残，黄梁未熟，已换人间世。箪瓢钟鼎，看来一等滋味。天上赤白双凡，东来西往，出没真儿戏。惟有神仙长年诀，长似功名富贵。欲捣玄霜，难寻玉杵，何日蓝桥遇。裴郎老矣，云英那肯随去。
元	王哲	《捣练子》	潭底月，雪中霜。有人会得便风狂。哩，哩。泉底，水中金。尖竿尖上细搜寻。哩，哩。
元	杨维桢	《览古四十二首  其二十二》	知子右司徒，分材靳齐奴。诸仲财不如，财穷东市诛。吁嗟石司徒，知子良不愚。
元	刘因	《清平乐 贺雨》	雨晴箫鼓。四野欢声举。平昔饮山今饮雨。来就老农歌舞。半生负郭无田。寸心万国丰年。谁识山翁乐处，野花啼鸟欣然。
元	杨维桢	《赠王左丞（二首）》	卧云道人今左辖，当时出岫本无心。隆中豪杰征初起，江左苍生望正深。星斗一天环北极，山河万里贡南金。已闻艮岳无遗胤，况复淮淝有捷音。
元	王哲	《五更出舍郎》	四更哩出舍郎。得清凉。重楼上，饮琼浆。任舞任歌醒复醉，愈堪尝。真滋味，万般香。
元	虞集	《送袁伯长扈从上京》	日色苍凉映紫袍，时巡毋乃圣躬劳。天连阁道晨留辇，星散周庐夜属橐。白马锦鞯来窈窕，紫驼银瓮出蒲萄。从官车骑多如雨，只有扬雄赋最高。
元	王冕	《送汪用衡北上》	去年送客西湖路，芳草落花春已暮。今年送客浦阳江，六月秋风吹柳树。年年送客为赋诗，赋诗每以功名期。玉堂金马等闲去，朱衣紫绶笑取之。归来高卧良自鄙，此语云云成戏耳。相如不是轻薄儿，马周终非穷途士。古人穷达各有守，今人枵然何所有？百宝妆腰逞豪俊，千金买马夸疾走。春风笑看陌上花，夜月醉眠蛾眉家。平生事业止于此，旁人为尔何咨嗟？汪君汪君拔其萃，读书论道真我辈。江山万里在胸中，洗却人间约绮态。此行必夺锦袍归，腕头更佩金垒垒。若问今朝作诗者，竹冠草衣盘礴裸。商歌饭牛松下坐。
元	王哲	《二郎神》	观尘境尽。总把浮名修整。此假合形骸皆不悟，犹然待、巧妆驰骋。百岁韶华能有几，到七十、难逃逝景。里面真真，罪业愈重，无由祛屏。如省。当初一点，莹清明炳。速认他、从来呼甚麽，元是圆成光影。又唤金丹仍粒粒，好做主、重令永永。愿凡世、人人个个，回头浇淳休逞。
元	王冕	《曹云西画山水图》	前年常见云西画，今年始识云西翁。文章惊世怈所重，笔力到老老更工。流水涓涓石凿凿，一啸长才风雨作。岂云笔底有江山？自是胸中蕴丘壑。昨日亭东白云起，怅望吴松满江水。安得先生乘兴来？写我江南雪千里。
元	袁士元	《青玉案 饯李州判为鄞县监病假摄政归》	江城十月春犹小。问解印、何须早。水长官清健了。争如归去，长汀风月，依旧平分好。谪仙襟度人间少。留借无缘意频悄。近种棠阴犹草草。会看他日，腰金衣紫，五马来蓬岛。
元	侯善渊	《益寿美金花》	默然内守。混里倾阳无中有。有里何如。独体圆通照海珠。神清气秀。游奕丹天明如昼。上下无拘。密布灵华满太虚。
宋	赵福元	《桃木》	神仙拥出蓬莱宫，罗帏绣幙围香风。云鬟绕绕梳翡翠，頳颜滴滴匀猩红。千娇百媚粲相逐，烂醉芳春逞芳馥。朝阳影里粲琼红，晨霞香中咽寒玉。承恩侍宴青帝前，锦衣半脱酣昼眠。莺莺燕燕扶不起，巧呼苦唤殊可怜。傍阑无力娇欲语，花群本是桃源女。几年流水饭胡麻，今在武陵溪上住。
元	马钰	《满庭芳 赠杜公及众道友》	勤勤香火，谨谨看经。专专供养他人。种种作福，惟恐失了人身。明明将来富贵，奈区区、贩骨艰辛。终何济，愿人人听劝，别有良因。拂袖归於物外，占道逍遥自在，燕处申申。相结云朋霞友，风月亲亲。斡运亘初一点，炼本来、真个真真。神光灿，做长生，久视人人。
元	丘处机	《解冤结 觅饭》	北方一日，南方一日，共东西、四方交日。梦寐沉沉，且往来、游行销日。待佗年、道心开日。百年短景，都来几日。暗推排、今朝明日。不觉推排，到圣贤、嘉音来日。洞天开、是吾归日。
元	王哲	《原失调名》	邢公分剖，举恩情、割断灵光照。内莲生，真可要。姹婴娇，和会通玄妙。忧愁乐道。气收来、结作成珍宝。玉牢藏，五彩耀。透昆仑，日月。
元	倪瓒	《题孙氏雪林小隐图》	天地飘摇一短篷，小窗虚白地炉红。翛然忽起梨云梦，不定仍因柳絮风。鹤影褵衤徙檐上下，鹿迒散漫屋西东。杜门我自无干请，闲写芭蕉入画中。
元	杨维桢	《四景宫词》	露下金盘湿星斗，池上乌啼千尺柳。秋题未写桐叶笺，春妆尚带桃花酒。十二帘开乞巧楼，小队金针穿好手。长生殿里记恩私，夜半牵衣挂楼后。
元	李齐贤	《大江东去 过华阴》	三峰奇绝，尽披露、一掬天悭风物。闻说翰林曾过此，长啸苍松翠壁。八表游神，三杯通道，驴背须如雪。尘埃俗眼，岂知天上人杰。犹想居士胸中，倚天千丈气，星虹闲发。缥缈仙踪何处问，箭天光明灭。安得联翩，云裾霞佩，共散麒麟发。花间玉井，一樽轰醉秋月。
元	王＊	《西江月》	悟性无生无灭，采铅有去有来。两般灵物结成胎。云气常浮宝盖。终日和光混俗，任时随处宽怀。清风明月满蓬莱。睹破虚空无碍。
元	李道纯	《沁园春 赠王提点》	慧海深澄，德山高耸，主人不凡。况锐解纷，黜聪屏智，掀翻物我，不露机缄。立志虚无，潜心混沌，帝象之先密意参。玄玄处，老先生元性，一贯乎三。曾和至士玄玄。故默默昏昏契老聃。矧灵地虚间，禅天湛寂，忘知忘识，无北无南。收拾身心，圆融造化，覆载中间总作丹。炉中就，看圆陀陀地，照耀松关。
元	元好问	《满庭芳 遇仙楼酒家杨广道赵君瑞皆山後人，》	缺。
元	王哲	《卜算子 二首李法师求》	人谈焰助。与泉源，交结相同怙。木真元牢锁住。掌扶持，精气长坚固。中甜上素。小婴儿，姹女频看觑。外空边诚雅趣。入祥云，便得神仙。
元	王恽	《风入松 观灯下半开杏花》	一枝浓艳照华堂。暖贮春光。写生莫羡徐熙笔，风流在、百子池傍。点缀红妆玉颊，帘苫粉淡宫妆。静怜疏影伴昏黄。添麝入香。惜花人老情缘在，云屏晚、银烛高张。细泻一杯春露，浩歌微雨东墙。
元	傅若金	《正月十七日丽正门观迎接口号》	南徼旌旗万里回，中天城阙九重开。龙门仗簇青云起，鹤禁香通紫气来。父老多流去日泪，公卿不乏济时材。已闻奉玺归金室，早听趋朝进玉杯。
元	王冕	《雪中次韵答刘提举》	朔风撼天云黮黮，雪花恰似杨花糁。凭高无以辨青红，四海九州同一览。枯肠颇怪酒力薄，劲气著人寒惨惨。痿痹不觉手足强，争战俄惊牙齿喊。上天下地无痕瑕，万路千岐迷坎坎。山林随处见梅花，汀渚殊难认芦菼。东郭先生气宇清，南征老将颜色黪。蒙鞍谁剥猛虎皮？摘珠竞探骊龙颔。黄河铁牛僵欲倒，取而啖之吾岂敢？且将清梦托楮生，焉用栖身重毳毯？疏狂夜起不著巾，短发正如童子髻。开窗忽见四山入，月色烂森银菡萏。玉台冻结花漏涩，戍鼓转更声沈沈。此时忽想括苍翁，应是清冰生肺胆。兴酣直上百尺楼，天上星辰必亲摹。平女自有澄清志，要使齐民无秽埯。杀奸除暴尽忠义，坐令豺鳄成韮醢。夫何混杂草木中？冰团沍合衔凄潜。不如买却金豪曹，且置蒲萄千百坎。君歌我和纵高情，痛扫华腴归古淡。无知笑杀楚三闾，安用离骚寄悲感？
元	王处一	《踏云行 登州阎一翁索》	神气冲和，光明集聚，三日上下流琼素。闲中时复饮刀圭，金铅玉汞攒然住。女姹婴娇，云朋霞侣。无生无灭乘空步。教传四海奉全真，功成。
元	张翥	《真珠帘 寿韩伯清提举，时在平江》	银蟾半露婵娟影，西风早、次第中秋天气。凉透小帘栊，乍夜长迟睡。见说灵岩山色好，甚也不浓如归意。归未。趁西泠载酒，南园寻桂。还又客里生朝，把金尊绿酒，与谁同醉。烟雨隔垂虹，望美人秋水。桃叶妆楼团扇曲，但小草、鸾笺相寄。传示。送白萍一翦，碧云千里。
元	吴讷	《东归》	跃马东归古歙州，铁衣如雪照清秋。半生叨食君王禄，百战深遗母氏忧。城上彩旗翻白虎，帐前金络控黄骝。英雄出处缘忠孝，岂为人间万户侯。
元	杨维桢	《雨后云林图》	浮云载山山欲行，桥头雨余春水生。便须借榻云林馆，卧听仙家鸡犬声。
元	姬翼	《雨中花慢 仆自骚屑游，冷  宛转，十有余年》	垂顾蓬荜，就舅氏，兼庇玉属无恙，惘然犹疑梦间，於是乱道雨中花词二十年间，曾记对语，山阳森碧琅。谈笑里蓬莱清浅，陆涨波澜。惊喜灵根无恙，双明玉树同看。才枪境里，漫漫长夜，共话团栾。余生散漫，江海虚舟，一叶不揆循环。俱老矣、关河千里，晤语良难。自笑烟霞痼疾，半生风月长闲。别时好在，云根水骨，相对怡颜。
元	马钰	《西江月 赠姚守清李守静》	学道须离火院。搜玄参访良缘。守清守静绝般般。乞觅於身大便。云水须明内外，牢擒意马心猿。万缘不著得神全。酬了修行大愿。
元	倪瓒	《听袁子方弹琴》	蕙怅凝夕清，高堂流月明。芳琴发绮席，列坐散繁缨。回翔别鹄意，缥缈孤鸾鸣。一写冰霜操，掩抑寄余情。
元	白朴	《【越调】天净沙 春》	暖风迟日春天，朱颜绿鬓芳年，挈榼携童跨蹇。溪山佳处，好将春事留连。
元	李齐贤	《蝶恋花 汉武帝茂陵》	石室天坛封禅了。青鸟含书，细报长生道。宝鼎光沉仙掌倒。茂陵斜日空秋草。百岁真同昏与晓。羽化何人，一见蓬莱岛。海上安期今亦老。
元	刘敏中	《定风波 次韵答人见寄》	率意讴吟信手书。山间行坐水边居。不是幽闲偏自好。知道。济时才具本来无。植柳移花兼种竹。多故。此心更看几时余。说着堂谁办得。曾忆。只宜公等不宜予。
元	王哲	《临江仙》	游历都京并府郡，更兼县镇坊村。并无术法没谈论。一般真个好，六业铁声浑。莫时时清韵响，人人唤出家门。磨伊心镜不教昏。满轮明月莹，光射透昆仑。
元	陈秀民	《至武冈》	家居犹旅食，儿子复南征。娄县千江隔，都梁百日行。雁书天外远，马角梦中生。食禄非吾愿，何时复旧耕。
元	赵孟＊	《南乡子》	云拥髻鬟愁。好在张家燕子楼。稀翠疏红春欲透，温柔。多少闲情不自由。歌罢锦缠头。山下晴波左右流。曲里吴音娇未改，障羞。一朵芙蓉。
元	王哲	《迎仙客 或曰,既是修行,因何齿落发白。答云》	五旬五，过半百。诸公把我频搜索。眼如遮耳如闻，口中齿豁，颏上髭须白。外容苍，内容黑，金花地上真粟麦。秆儿钐，穗儿摘。三车搬过，便是迎仙客。
元	黄溍	《陪仇仁父先生登石头城》	谈笑逢诸老，登临失故亭。薄游成汗漫，高步觉竛竮。峡水通吴白，淮山入楚青。平生一杯酒，及此慰飘零。
元	王哲	《黄鹤洞中仙》	信任水去游，放灵猿耍。要去随霞恣害风，乘良马，稳坐香罗帕。南北与东西，选甚高和下。处处来回得自如，呈弓马。会把明珠射。
元	王吉昌	《黄鹤洞中仙 顽空》	深染顽空病。未识修真命。徒昧阴阳变化机，密翳真心镜。念断为见性。正是沉空净。不炼成丹妙体全，久久难归圣。
元	张可久	《风入松 湖上九日》	哀筝一抹十三弦。飞雁隔秋烟。携壶莫道登临晚，双双燕、为我留连。仙客玲珑玉树，佳人窄索金莲。琅琅新雨洗湖天。小景六桥边。西风泼眼山如画，有黄花、休恨无钱。细看茱萸一笑，诗翁健似当年。
元	王寂	《瑞鹤仙 上高节度寿 强村丛书校聚珍版拙轩集》	辕门初射戟。看气压群雄，虹飞千尺。青云试长翮。拥牙旗金甲，掀髯横策。威行蛮貊。令万卒、纵横坐画。荡淮夷献凯，歌来斗印，命之方伯。赫赫功名天壤，历事三朝，许身忠赤。寒陂湛碧。容卿辈、几千百。看皇家图旧，紫泥催去，莫忘尊前老客。愿年年满把黄花，寿君大白。
元	王冕	《怀古》	会稽岩壑今犹古，王谢经行何所之？感慨传人有余思，风流异代不同时。春来野水生蒲柳，雨过空山长蒺藜。异代无人知禹穴，游人来往到今疑。
元	马钰	《踏云行 先祖兄弟四人，因唐末去山东，一居》	祖住云阳，嵯峨山下。自来生计之乎者。却因唐末去东牟，到今三百馀年也。数世哀荣，不堪重话。我今因遇家缘舍。水云游历入潼关，超然。
元	丘处机	《水龙吟》	春兴昊天空阔初晴，气回万物欣欣茂。亭台俯仰，山川高下，妆成锦绣。碧洞清泉，响闻迢递，一声长溜。更时时注目，悠悠远看，青峰上，白云凑。无限灵禽异兽。慰闲心、不辞柴瘦。含风翠柏，双崖争长，千株竞秀。耀日丹台，四时为伴，百年随寿。任寒来暑往，星移物换，得高眠。
元	马钰	《望蓬莱》	寻大道，不在路迢迢。云水清闲真自在，姹婴相伴做逍遥。此理有谁消。马风子，悟彻十分乔。两脚轻狂街上舞，往来独许弄风飙。明月杖头。
元	魏初	《鹧鸪天 赠王敬之御史耿伯玉台掾》	去岁新秋别凤城。今年春早会秦京。人生离合知无定，空里相逢重有情。花淡淡，柳青青。半风半雨若为平。清明得暇还相觅，醉倒沙头碧玉。
元	宋＊	《行香子 暮抵应城宿县齐后园》	槲叶风乾。柏叶霜殷。浅坡陀、路径回环。喜投公馆，暂卸征鞍。对竹萧森，松夭矫，菊斓斑。岁晏天寒。谁共清欢。过黄昏、愁恨多端。烛花渐暗，炉火将残。更雁声哀，砧声急，雨声繁。
元	王＊	《沁园春 耕》	八口之家，五亩之宅，树之以桑。买吴牛十角，拖犁拽耙，耕翻大地，泼草开荒。下种依时，移苗应候，裁向中田灌水浆。灵苗长，看盈畴遍野，处处风光。秋来雨顺时康。有黍米凝珠滴露香。向六时勤顾，三更不睡，呼男呼女，采取回仓。击坏讴歌，烹鸡酌酒，妇乐夫饮一觞。无他事，但存诚守朴，稽首义欢饮一觞。无他事，但存诚守朴，稽首羲皇。
元	王恽	《望月婆罗门引 为吹头管张解愁赋》	秋怀索寞，悠悠心事野鸥边。几回崔九堂前。照眼故家风调，人物尚依然。按清商一曲，倾动华筵。新声巧翻。道且莫、诧贞元。爱煞珠绳银管，满意清圆。风花无梦，待回施、春光与少年。杜陵老、凄断邻船。
元	杨维桢	《送史才叟迁上饶吏，代冯元赠》	一门三相两封王。见说郎，美文章。收拾长才青眼是黄堂。柏府槐厅朝暮直披玉雪倚冰霜。灵山怀玉郁苍苍。古城隍，带仙房。瑶草紫芝陏处发天香。尽道如今千外好金缕唱，锦帆张。
元	王恽	《感皇恩 至元十七年八月八日为通议西溪兄寿》	南衙，予始相识。时初夏桐阴满庭，故有南衙清书之句少日竹林游，凤麟飞走。一段江山最英秀。南衙倾盖，满院桐阴清书。鬓华思此际、浑依旧。云梦心胸，文章山斗。好个经纶玉堂手。婆娑桂影，凉人露盘仙酎。一杯先领取、乔松寿。
元	刘因	《木兰花》	未开常探花开未。又恐开时风雨至。花开风雨不相妨，说甚不来花下醉。百年枉作千年计。今日不知明日事。春风欲劝座中人，一片落红当眼。
元	王庭筠	《清平乐 应制》	琼枝瑶月。帘卷黄金阙。宫鬓蛾儿双翠叶。点缀离南闹雪。东风扇影低还。红云不隔天颜。夜夜华灯万树，年年碧海三山。
元	刘永之	《感遇》	腐鼠吓鹓雏，鱼目欺明珠。由来青云士，高视笑泥涂。广途驰骏马，长戟夹高车。光荣被九族，气焰陵万夫。祇言固恩宠，岂悟有荣枯。绿葹生朱门，鵩鸟瞰宾除。徒闻黄犬叹，千载为惊吁。回视杨子云，独守《太玄》书。
元	王逢	《常州江阴再失无锡告警病中自鸿山将迁海上》	病就山中隐，烽催海上舟。连城新鬼哭，深壁大臣羞。赤眚缠金火，炎风污马牛。遥占女兄弟，先已下长洲。
元	郭翼	《绝句（四首）》	芣苡新生盖池面，辛夷高开满上头。生憎雨恶兼风恶，转益朝愁复暮愁。
元	王冕	《夜坐》	夜深山馆冷，风雨满江城。老客不成寐，感怀无限情。蛮烟迷五岭，王气属三京。休问泥涂事，荆榛处处生。
元	谢应芳	《水龙吟 题曹德祥水居》	旧家金谷园林，尽随海变桑田了。一湾流水，一枝修竹，菟裘将老。潇洒轩窗，波光隐映，笔床茶灶。但溪无六逸，林无诸阮，谁相与，论怀抱。不用沧洲洗耳，听风前、此君清啸。黄金台上，尽教尘土，聘车争道。鱼鸟情亲，渔樵邂逅，不时谈笑。看古来行路难行，真个是闲居好。
元	马熙	《摸鱼子》	买陂塘旋栽杨柳，参知圭沼机务。石渠鸣西北，不用九天瓢雨。鱼在渚。又戏藻翻荷，绕遍方圆屿。鱼如解语。道惠子忘言，庄周忘家，岂识水中趣。寒泉上，云影天光如许。高谈曾会朱吕。此中尽有源头水，添我感怀新句。姑却醑。便合着叶嘉，百世云初谱。心源汲古。任眢井无波，方塘好在，余润及蔬圃。
元	程文海	《蝶恋花 寿千奴监司十二月朔》	黄鹤山前梅半吐。岁岁年年，谁是冰霜侣。自有使君来共住。黄昏不怕风吹雨。见说和羹天已许。带得春来，又怕春将去。记取澄清堂上语。
元	林辕	《水调歌头》	大药金丹祖，混质未分前。刚柔剖判，异名同出汞和铅。会得道穷物返，炼此华池神水，推类合其玄。二八正关键，夫妇再团圆。午临申，寅起子，运周天。爻符既济，阴须阳极始承权。三五庚生甲满，渐以中孚孕有，十月圣胎全。表里赫然赤，洪造应纯乾。
宋	释原妙	《颂古三十一首》	幸然无事鼓风涛，激起洪波万丈高。直得浑家都浸杀，至今平地浪滔滔。
元	倪瓒	《上巳日感怀》	石梁破屋路欹斜，僻似华阳道士家。漠漠春云飞别鹤，潺潺夜雨杂鸣蛙。闲看稚子翻书叶，时有邻翁汲井花。日莫伤心江水绿，共舟人已蹑飞霞。
元	李俊明	《鹧鸪天 以上强村丛书本用汪鱼亭藏钞庄靖先》	丧乱来少睡眠。榻又留连。那堪又下潇潇雨，可柰无秋薄薄田。，残年。眼前戈戟尚森然。得他真个风云手，不信人间有漏非汪藏钞本，乃别一钞本。查汪藏钞本无最後鹧鸪天两首，惟古监张氏研。
元	张宪	《伍拏罕元帅斩新李行》	中原恶少称新李，八尺长躯勇无比。铁枪丈二滚银龙，白面乌骓日千里。攻州劫县莫敢撄，乌羊浑脱缦胡缨。轻车壮士三十两，战则为陈屯为营。殿前将军不敢搏，羽林孤儿甘受缚。柳林道上剠宝车，独树堆边札毡幕。吐蕃老帅西南来，虎头不挂三珠牌。弊裘羸马失故态，宝刀绣涩盔生埃。步入中书谒师相，愿借长缨三百丈。生缚凶魁献至尊，不使朝廷乏名将。相臣入奏大明宫，玉音特赐天厩骢。亲军百骑备两翼，彩旗尽出东华东。硬弓二石力逾弩，长驱夜走涿城下。土冈无树着伏兵，两阵相当如怒虎。弯弯弓弰抱团月，点点枪尖飞急雪。神骓未随白羽仆，贼颅已逐青萍缺。一骑平原报捷归，天狗有声流作血。
元	王丹桂	《忆王孙》	三田常用铁牛耕。种得黄芽渐渐生。法雨时时浇灌频。转滋荣。采摘。
元	马钰	《＊心香 寄白水冯公淄阳长老》	白水冯公。宁海扶风。更淄阳、长老仙翁。三人一意，一志三通。便剿妖魔，擒猛虎，捉蛟龙。俗虑俱忘，真气和冲。得自然、晓达灵踪。金丹灿烂，玉性玲珑。待行功，超上界，住蓬宫。
元	元好问	《浣溪沙 宿孟津官舍》	一夜春寒满下厅。独眠人起候明星。娟娟山月入疏棂。万古风云双短鬓，百年身世几长亭。浩歌聊且慰飘零。
元	沈禧	《踏莎行 黛眉颦色》	翠压双蛾，琼镌香靥。春来翻作伤春怨。一痕心事镇相萦，芳容不似年时倩。玉宇澄清，金波潋滟。宝猊香冷烟初敛。螺青黛绿总调匀，还凭。
元	马钰	《金鸡叫》	元是神仙何不晓。听予劝、家缘事小。迷津苦海须当跳。一个灵明，免使尘笼罩。物外澄心通密妙。常清净、龙蟠虎绕。神丹结正腾辉耀。返老还童，出自我金鸡叫。
元	王吉昌	《瑞鹤仙》	炼丹成数究。进水火、抽添六阳时候。严严虎龙开，卷清风币地，两情精媾。雷轰宇宙。渍玉蕊、灵芝吐秀。待药垆、火冷冰凝，方是雪肌成就。身富香喷兰麝，内放金光，夜明如昼。冲虚德懋。表清净，果无漏。罄色空都泯，魄纤魂圣，地厚天高远透。向三清、妙选丛中，已争领袖。
元	王恽	《浣溪沙》	隋末唐初与汉亡。干戈此际最抢攘。一时人物尽鹰扬。褒鄂有灵毛发动，曹刘无敌简书光。争教含泣到分香。
元	许有壬	《渔家傲 歌圭塘四时四首》	冰尽泉香云缥缈。韶华隐隐浮林杪。酒在葫芦鱼在沼。清昼悄。好音时复来黄鸟。管领风光心未老。衰颜却怕清波照。有酒可斟鱼可钓。能事了。东风一曲渔家傲。
元	胡炳文	《大? 和玉壶饯春》	我欲笺天，天无语，渺渺谁司喉舌。回看山色好，有清池似玉，一觞堪洁。却笑几载京华，娇花媚柳，搅动风情如热。何如盘阿里，自川原昼锦，石?晴雪。更醉里赓酬，花边吟啸，妙词称绝。友莺声切切。歌伐木、怎赋骚中?最好是、静中佳兴，眼底繁英，四时春在那曾别。笑杀渠痴，晓钟未动，眼无交睫。赏心处、长娱悦。花开有谢，休问先天康节。
元	马钰	《＊心香 赠阎知宫》	此个知宫，本是神仙。外修持、错了因缘。听予劝化，索隐搜玄。便弃繁华，离尘境，访林泉。净意情心，耕种丹田。更常常、炼息绵绵。命灯灿烂，性月团圆。待行功成，超达去，得升天。
元	王冕	《偶书》	圣主临朝问好官，岂无公论在长安？野人不入麒麟画，御史都簪獬豸冠。直北五更霜气重，江南三月雨声寒。绣衣骢马金陵道，谁把梅花仔细看？
元	张可久	《风入松 春晚泛舟碧澜湖上，遇雨，宿蕊感方》	碧渊湖上小崆峒。人在水精宫。提壶莫惜莺边醉，蝶困花、来往匆匆。一饷颠风狂雨，满山怨紫愁红。仙翁来憩白云中。春色已成空。五更正结花心梦，且迟教、童子鸣钟。明日凉音渡口，绿杨影里推篷。
元	韩奕	《新岁述怀》	白首坐中堂，屠苏最后尝。行年六十一，非短亦非长。眼昏字尚见，脚软策能将。寒有衣加体，饥有食充肠。闲无官职系，贫无私债偿。懒惟居寝室，健或到僧房。即死已多幸，且活亦无妨。
元	吴镇	《渔父》	五岭风光绝四邻。满川凫雁是交亲。云触岸，浪摇身。青草烟深不见。
元	王哲	《渔父咏》	北海鲲鲸人不识。金风长是传消息。予把钓车宁费力。堪怜忆。香钩掷下离滩侧。吐出神珠光焰赫。化鹏展起垂云翼。日在扶摇无有极。能抟陟。青霄一举应端直。
元	元好问	《朝中措 与石子璋别，求作乐府，得麻字》	惊弦裂石笔生华。清兴入悲笳。为爱南山夜猎，笑人杜曲桑麻。高歌醉眼，千金骏马，八月仙槎。都把平生湖海，看君咫尺龙沙。
元	珠帘秀	《落梅风》	山无数，烟万缕。憔悴煞玉堂人物，倚篷窗一身儿活受苦。恨不得随大江东去！
元	谭处端	《瑞鹧鸪 赠郭公》	休心损事养根源。寂淡清虚守自然。积德仁风师孔孟，僻潜高洁效颜原。定观明月三秋夜，妙趣玄风九夏天。诗酒琴书谁可并，野夫常许似龙。
元	王丹桂	《桃源忆故人》	愁思俗态知多少。萦绕谁能分晓。方欲强追言笑。翻复成忧恼。春花秋月虽然好。总被功名误了。才见儿童年少。又早容颜老。
元	郯韶	《题宋氏绿野庄》	暮泊兰陵郡，朝过绿野庄。飞华渡江阔，垂柳荫门长。扫地春阴合，梳头荷气凉。几时重著履，来此咏沧浪。
元	王哲	《西江月 四假》	堪叹火风地水，为伊合造成形。教人受苦日常经。扑入味香视听。独我摇头不管，朝朝居止黄庭。自然寂聚真灵。五色霞光覆定。
元	倪瓒	《己卯正月十八日与申屠彦德游虎丘得客字》	余适偶入城，本是山中客。舟经二王宅，吊古览陈迹。松阴始亭午，岚气忽敛夕。欲去仍裴徊，题诗满苔石。
元	王冕	《季札墓》	识君因读春秋传，今日坟前见断碑。大义可令吴俗变，高风不独鲁人知。剑光注壑生灵草，树影悬空动羽旗。休问姑苏旧风景，白烟青雨黍离离。
元	丘处机	《炼丹砂 景金本注云，一首本名浪淘沙  赠西》	守分莫强图。遣日闲居。乐天知命忍萧疏。万事休论成与败，兀兀前途。失去本来虚。得也何如。百年反覆乃须臾。不似中心存道念，贤圣相。
金	党怀英	《青玉案》	红莎绿蒻春风饼，趁梅驿，来云岭，紫桂岩空琼窦冷。佳人却恨，等闲分破，缥缈双鸾影。一瓯月露心魂醒，更送清歌助清兴。痛饮休辞今夕永。与君洗尽，满襟烦暑，别作高寒境。
元	张雨	《风入松 寿吴大宗师》	羽衣能补舜衣裳。闲看云忙。宣文奎画龙珠护，家山、辉映琳琅。天上重逢初度，仙韶锡宴非常。满期人道鲁灵光。合佩金章。丹牙修出纤纤月，看年年、玉斧吴刚。不枉盘根寿栎，要扶宗社灵长。
元	张之翰	《太常引》	两株如玉瘦相邻。尽红复、抱芳春。看到不同群。比问白寻黄更亲。出尘态度，倚风标格，消得一词新。谁解按歌唇。教唱与、青崖故人。
元	高道宽	《西江月》	混沌屯蒙如卵，昏昏默默盈空。浩然太素抱鸿蒙。一气循环凝重。内隐真水真火，氤氲盘结如冰。中心元始造玄功。三气齐分太定。
元	程文海	《浪淘沙 次疏齐韵题杨生卷》	城上望宸楼。梦里神游。山无重数水悠悠。唯有西江杨处士，来往扁舟。金凤落何洲。君试回头。呢喃墙燕替谁留。谁道明年如斗大，借问沙。
元	王哲	《七骑子 重阳全真集卷之十一》	纵步闲闲，游玩出郊西。见骷髅，卧卧卧沙堤。问你因缘由恁，似为恋、儿孙女与妻。致得如今受苦。眼内生莎，口里更填泥。气气应难吐，吐吐虹霓。雨洒风吹浑可可，大抵孩童任蹈跻。悔不生前善事稽。
元	杨维桢	《牧羝曲》	老羝何日乳，归雁忽能言。不逐虞常死，丁零尚有恩。
元	元好问	《浪淘沙》	云外凤凰箫。天上星桥。相思魂断欲谁招。瘦杀三山亭畔柳，不似宫腰。长日篆烟消。睡过花朝。红蔷薇架碧芭蕉。雌蝶雄蜂天不管，各自无。
元	杨维桢	《漫兴（七首）》	学杜者必先得其情性语言而后可，得其情性语言必自其漫。兴始。钱塘诸子喜诵予唐风，取其去杜不远也。故今漫兴之作，将与学杜者言也。画溪头翠水家，水边短竹夹桃花。春风嗾人狂无那，走觅南邻羯鼓挝。
元	奥敦周卿	《【双调】蟾宫曲》	西山雨退云收，缥缈楼台，隐隐汀洲。湖水湖烟，画船款棹，妙舞轻讴。野猿搦丹青画手，沙鸥看皓齿明眸。阆苑神州，谢安曾游。更比东山，倒大风流。西湖烟水茫茫，百顷风潭，十里荷香。宜雨宜晴，宜西施淡抹浓妆。尾尾相衔画舫，尽欢声无日不笙簧。春暖花香，岁稔时康。真乃上有天堂，下有苏杭。
宋	释原妙	《室中三关》	杲日当空，无所不照，因甚被片云遮却。
元	杨维桢	《三使相》	金床脱落龙作鼠，崔相陆相不敢语。银挝画地数罪名，奉玺前拜天子妇。上书进士空遑遑，桓文霸烈谁敢当？明年功在三使相，勋爵浪受东平王。
元	王冕	《芙蓉山雉图》	锦屏重重锦官宫，锦官宫苑多芙蓉。芙蓉花开仙子容，满城歌馆延秋风。秋风吹凉渡江浒，江上月明人笑语。举头无限是青山，富贵繁华定何许？风云变灭事已非，西宫南苑殊曩时。荒台野草气惨惨，翠筠冷雨秋离离。日暮萧声动霄汉，山鸡起舞云零乱。孤怀回首不胜情，对酒令人发长叹。
元	张可久	《塞鸿秋》	疏星淡月秋千院，愁云恨雨芙蓉面。伤情燕足留红残，恼人鸾影闲团扇。兽炉沉水烟，翠沼残花片。一行写入相思传。
元	高士谈	《杨花》	来时宫柳万丝黄，去日飞球满路旁。我比杨花更飘荡，杨花只是一春忙。
元	马钰	《＊心香 赠华亭张大悟》	大悟之人，能放心闲。弃利名、爱海恩山。食无求饱，居不求安。更不狂思，不下忽，不高攀。协气横横，苦霞珊珊。用牛羊、车载循还。坎离交结，龙虎盘桓。得至精微，水精热，火精寒。
元	萨都剌	《送人之浙东》	我还京口去，君入浙东游。风雨孤舟夜，关河两鬓秋。
元	张之翰	《水龙吟 秋严既别，是日晚又访予龙城外，复》	中年怕见离筵，恶怀易感欢难遇。愁城百丈，旧时全仰，酒兵遮护。不饮而今，如何禁得，欲行还住。与元戎已别，弓刀小队，能为我、年来去。一阵黄昏细雨。正心头、万丝千绪。几家灯火，烟迷湖水，风号堤树。咫尺重，故人千里，可能无句。听谯楼，更鼓寒声历历，倚篷窗赋。
元	张野	《水龙吟 登滕王阁》	画檐丛翠凌霄，暮云还送西山雨。千年陈迹，一时胜概，东南宾主。佩玉鸣銮，西风吹入，江声柔舻。漫登临赢得，征鞍倦客，离思乱，乡心苦。一梦繁华何许。空留得悲凉今古。雄文健笔，星辉日映，鬼呵神护。倚遍阑干，有心也待，留题新句。见一双白鸟，苍烟影里，背人飞去。
元	元好问	《缑山置酒》	灵宫肃清晓，细柏含古春。人言王子乔，鹤驭此上宾。白云山苍苍，平田木欣欣。登高览元化，浩荡融心神。西望洛阳城，大路通平津。行人细如蚁，扰扰争红尘。蓬莱风涛深，鬓毛日夜新。殷勤一杯酒，愧尔云间人。
元	顾瑛	《金粟影》	寒光倒落影娥池，的砾明珠承翠羽。但见山河影动摇，独有清辉照今古。觉来作诗思茫然，金粟霏霏下如雨。
元	白朴	《念奴娇 中秋效李敬齐体，每句用月字。 案此》	一轮月好，正人间、八月凉生襟袖。万古山河，归月影、表里月明光透。月桂婆娑，月香飘荡，修月香人手。深沉月殿，月蛾谁念消瘦。今夕乘月登楼，天低月近，对月能无酒。把酒长歌邀月饮，明月正堪为友。月向人圆，月和人醉，月是承平旧。年年赏月，愿人如月长久。
元	马钰	《无梦令》	宝殿金门玉锁。要看搜寻云朵。无影钥匙儿，便把转关剔过。剔过。剔过。自是无升无堕。
元	朱唏颜	《喜迁莺 永嘉思远楼端午（原脱永嘉思远楼五》	香尘盈箧。是旧日赐来，宫罗叠雪。服艾衣清，浴兰汤暖，输与个人娟洁。性巧戏拈，针蹙得、虎儿狞劣。鬓半，贴朱符翠篆，同心双结。愁绝追楚俗。独吊湘累，日映沉菰叶。彩浮空，鸣鼍聒昼，十里翠红相接。漫有倚空阑槛，谁把朱帘高揭。归去也，听叩舷儿女，尚传歌阕。
元	方行	《题吴彦嘉所藏张秋蟾龙图》	张公画龙人不识，笔法远自僧繇得。挂向高堂神鬼惊，恍惚电光来破壁。夜当渤澥开笔力，元气淋淫浸无极。吞吐日月天地昏，摩荡云雷太阴黑。江翻石转窈莫测，雪涛卷空铜柱侧。洞庭扶桑非尔谁，颠倒沧溟为窟宅。乃知前图只数尺，坐令万里起古色。何当置我君山湖上之高峰，听此老翁吹铁笛。
元	王冕	《秋怀 其五》	淅淅凉风起，唧唧寒蛩鸣。草木郁氛侵，两曜衔晖明。河源失故道，岱宗眇余青。凭虚发浩叹，游子万里情。
元	马钰	《桃源忆故人》	马风得遇修仙举。不羡人间富贵。筑个环墙居住。且避风霜雨。灵光昼夜常修补。异日功成归去。得住蓬莱洞府。侍奉吾师父。
元	王冕	《重阳》	重阳今日是，客邸忽凄怆。树叶惊风堕，稀衣袭雨凉。黄花衔古色，丹桂发天香。珍重东屯社，携尊过草堂。
元	何继高	《采桑子 玉山名胜集》	醉归那忍旋分手，竹屋灯明。石鼎茶声。坐久听来酒力轻。粉笺染就芙蓉滑，小句初成。转自凄清。寒逼春衫欲二更。
元	杨维桢	《强氏母》	强氏母，毗陵人，年已八十又一春。强家郎，未七旬，五十入官教邑民，六十转官在邻郡。大府婉画方咨询，守将急移檄，候吏持在门。强家郎，捧檄告母母欣欣，一笑还一嚬，庭前大树风不停，孝子惜阴寸寸勤。强家郎，养母素不贫。食有祝鲠寝有五色裀，其肯贪天之禄一日离其亲？年未及致事，辞檄奉晨曛。中书重尔天性真，驰文笺天天不嗔，赐尔孝子七品秩，罪衣姶妠青丝纶。强氏母，随牒封邑君。一阳复，为生辰，邑官里老走侁侁。上堂与母千百寿，烹羊炮豕罗鲑珍。强家母，抱牒谢天恩。强家郎，百拜百舞称雷尊。日日起居太夫人，项间寿带日见双绦文，眼前离立五世之儿子。强家母，寿儿匹，荣无伦。
元	谭处端	《如梦令》	只把灵台频扫。惜取自家真宝。火里长莲花，便是修行玄奥。颠倒。颠倒。境灭心忘了了。
元	王冕	《漫兴 十八》	雨阻龙山会，云荒戏马台。且看黄菊放，休待白衣来。事业书千卷，功名水一杯。登临聊复尔，吟啸漫徘徊。
元	卢挚	《双调·寿阳曲》	窗间月，檐外铁，这凄凉对谁分说。剔银灯欲将心事写，长吁把灯吹灭。
元	王冕	《题月下梅花》	平生爱梅颇成癖，踏雪行穿一双屐。六花散漫飞满空，千里万里同一色。冲寒不畏朔风吹，乘兴来此江之湄。繁花满树梅欲放，仿佛罗浮曾见时。南枝横斜北枝好，北枝看过南枝老。中有一枝致奇绝，万蕊千葩弄天巧。老夫见此喜欲颠，载酒大酌梅花仙。仙人怪我来何晚，一别已是三千年。醉来仰面卧深雪，梦扶飞琼上天阙。酒醒起视夜何其，饥乌啼残半江月。
元	王丹桂	《水调歌头 赵舍人又写日本国人词，索和其韵》	年华若飞矢，贪爱竞无休。西城始逢春色，转眼又惊秋。日月递相昏晓，暗里消磨人老，甘逐逝波流。争似闻强健，拂袖觅抽头。放心闲，从体便，胜封侯。优游到处无系，浑似一孤舟。但得自家合道，任使旁人笑错，忘耻亦忘忧。高卧晴岚表，吟啸对石楼。
元	王丹桂	《醉桃源 赠库使县君完颜氏》	全家一意道心坚。皆因宿世缘。精严精谨愈精专。真诚实可怜。听教化，悟微言。尘劳渐渐捐。内调神息两绵绵。功成自证仙。
元	张之翰	《沁园春 送鹤寄可与郎中》	鹤汝前来，与余相从，近乎一年。每座隅举目，看挥大字，窗前侧耳，听诵佳篇。月白风清，天高露下，不肯飞腾亦可怜。鸡群里，见雪衣丹顶，空自昂然。星郎明日南迁。待送上秋风千里船。莫因其所好，乘轩受禄，启其所欲，学道升仙。渠是而今，经纶大手，早取徵书下日边。长鸣罢，似知余雅意，两翅翩翩。
元	王冕	《见雪》	穷居忘节序，见雪却忧寒。渐渐山河失，依依道路难。故人迷信息，无客渡乾桑。况尔西南地，疲民夜不安。
元	元好问	《感皇恩 寿韩侯恬然》	水上觅红云，云藏仙岛。云外晴峰翠於扫。东园行乐，一洗山林枯槁。万金谁办得、安闲早。石上玉芝，松间瑶草。容易休教使君老。寿杯宫袖，醉眼风荷翻倒。锦堂花与月、年年好。
元	王丹桂	《长思仙 本名长相思  赠平山刘志常、神山刘》	平山刘。神山刘。更易俗流作道流。人情誓莫留。悟骅骝。悟骅骝。灿灿神珠得自由。光明常逗遛。
元	王丹桂	《行香子 示从，复用前韵》	说甚根尘。辩甚铅银。这仙佛、路径明分。何须外觅，不在劳神。欲要全完，当全道，露全身。一体同观。无起疏亲。志常清、常静常真。不惟自利，兼利他人。定结祥光，成祥瑞，蹑祥云。
元	张之翰	《水龙吟 寄郭安道御史》	一杯未尽分携，匆匆争似休相遇。方余病起，不禁同醉，只须将护。万里淮天，数行征雁，雨晴风住。趁瓜州古渡，东来潮水，便高卧、孤帆去。卧听江声如雨。渐消磨、满怀愁绪。丹青画出，金山烟塔，焦山霜树。如此江山，发挥正要，雄章奇句。仗何人唤取，青骢御史，看挥毫赋。
元	许有壬	《鹊桥仙》	心闲胜贵，身闲胜富。已往而今始悟。来言精力未宜闲，此俗子、便宜推去。秋风鸡黍，春山杖屦。尽是幽人乐处。尽教须鬓雪飘萧，总不疑。
元	韩奕	《杂兴》	一巷西风落叶，半窗斜日残书。年老怕逢人事，天寒不出吾庐。
宋	释原妙	《偈颂六十七首》	周行七步犹成迹，槨示双趺岂易收。微雨洒花千点泪，淡烟笼竹一堆愁。
元	伯颜	《【中吕】喜春来》	金鱼玉带罗襕扣，皂盖朱幡列五侯，山河判断在俺笔尖头。得意秋，分破帝王忧。
宋	释原妙	《偈颂六十七首》	一不成，二不是。红底桃，白底李。红红白白不相瞒，因甚达磨大师被流支三藏打落当门齿。
元	王哲	《行香子》	五鼓才成，土德行香。偏能将、四象包藏。如今尽显，聚在中央。没白归青，红归黑，不归黄。已证空虚，便出昆冈。金童来、秘语宣扬。天皇赐韶，授与风狂。永处清闲，常清静，得清凉。
元	刘处玄	《惜黄花》	大翁出去。随家店住。且只似昔年，混俗庞许。食肉爱生灵，饮酒休乱做。肯忘贪，闲论今古。仙家乐处。逍遥云路。隐世外修性，金乌随兔。行就访蓬山，功了离尘所。蜕凡形，礼丹阳父。
元	姬翼	《木兰花慢》	笑平生幻惑，遇牢落，物华秋。对世路羊肠，人心尾，刚变为柔。纷纭战酣白蚁，向槐檀、影里觅封侯。一觉黄粱未熟，百年光景都休。推求。往古来今，成底事，尽何楼。勘富贵浮云，功名画饼，身世浮沤。分明眼底见假，便一刀、两段不随流。跃出迷津欲浪，月明沧海归舟。
元	杨维桢	《淇寡妇》	淇上有寡妇，始慕宋共姬。食贫以自守，笑诮怀猜疑。忽为盗所污，放僻靡不为。昔为淇妇宗，今为淇妇嗤。可怜困思反，不如贸丝儿。
元	王冕	《对雨 其二》	风雨秋冬接，乾坤昼夜同。正愁禾黍黑，况奈羽旄红。吴越民难处，江淮路不通。交游无定在，空想北归鸿。
元	元好问	《论诗三十首》	万古文章有坦途，纵横谁似玉川卢？真书不入今人眼，儿辈从教鬼画符。
元	白朴	《【双调】得胜乐 夏》	酷暑天，葵榴发。喷鼻香十里荷花，兰舟斜缆垂杨下。只宜铺枕簟、向凉亭披襟散发。
元	元好问	《玉漏迟 壬辰围城中，有怀淅江别业》	淅江归路杳。西南仰羡，投林高鸟。升斗微官，世累苦相萦绕。不入麒麟画里，又不与、巢由同调。时自笑。虚名负我，平生吟啸。扰扰马足车尘，被岁月无情，暗消年少。钟鼎山林，一事几时曾了。四壁秋虫夜语，更一点、残灯斜照。青镜晓。白发又添多少。
金	元好问	《水调歌头 赋三门津》	黄河九天上，人鬼瞰重关。长风怒卷高浪，飞洒日光寒。峻似吕梁千仞，壮似钱塘八月，直下洗尘寰。万象入横溃，依旧一峰闲。仰危巢，双鹄过，杳难攀。人间此险何用，万古秘神奸。不用燃犀下照，未必佽飞强射，有力障狂澜，唤取骑鲸客，挝鼓过银山。
元	王冕	《题米元晖画》	我生正坐山水癖，展卷见山如蜜甜。古树含烟黑个个，远山落日见尖尖。险绝岂惟游子虑，清幽足慰老夫潜。行路望云情更切，不因小米故多添。
元	马钰	《＊心香 咏鹤》	虽处鸡群，如凤。自丁令、化现如斯。霜毛朱顶，玉羽琼肌。唼太湖萍，潭鼻粟，唳云霓。朝戏芝田，夕饮瑶池。待五乔、来控当归。舞吴市显，乘卫轩奇。便指蓬壶，朝金阙，赴丹墀。
元	李孝光	《鹊桥仙 为邱梅边赋》	山蟠屋上，水蟠屋下，个里花香竹秀。天翁老去更多情，遣青女、幻无为有。天根老石，云根老树，谁解逡巡挥就。只应炼石补天时，留取。
元	王冕	《答王聘君 其二》	平无无饮量，难与醉乡期。老委青云志，空听白纻辞。寒烟昏塞口，残月淡娥眉。此际天涯客，凄凉只自知。
元	虞集	《苏武慢》	云淡风轻，傍花随柳，将谓少年行乐。高阁林间，小车城里，千古太平西洛。瞻彼泱泱，言思君子，流水俨然如昨。但清游、天际轻阴，未便暮愁离索。长记得、童冠相随，浴沂归去，吟咏鸢飞鱼跃。逝者如斯，吾衰甚矣，调理自存斟酌。清庙朱弦，旧堂金石，隐几似闻更作。农人告我事西畴，窈窕挂书牛角。
元	元好问	《促拍丑奴儿 乡邻会饮，有请予增损旧曲者，》	无物慰蹉跎。占一丘、一壑婆娑。闲来点检平生事，天南地北，几多尘土，何限风波。花坞与松坡。尽先生、少小经过。老来诗酒犹堪任，家山在眼，亲朋满坐，不醉如何。
元	王哲	《南乡子》	好纸造成鸢。占得风来便有缘。放出空中云外路，无边。休恋椿儿用线牵。端正莫教偏。仰面人人指点贤。从此逍遥真自在，如然。断却丝麻。
元	元好问	《满江红 关希颜之官徐州》	元鼎诗仙，知音少、喜君留迹。还有恨、故山飞去，石城琼壁。万里征西天有意，四方问舍今何日。便金虬、飞驭解移文，知无及。淮海地，云雷夕。自不负，髯如戟。望幕中谈笑，隐然敌。此老何堪丞掾事，佳时但要江山笔。向楚王、台上酒酣时，须相忆。
元	尹志平	《巫山一段云 卜居西关，好山万叠，河在其中》	涛，两岸桑麻映日，人善地僻，可为终焉之计，自号曰养老庵，以小词寄万叠山横翠，千盘河曲长。居民安土乐农桑。流水落花香。卜此安居养老。一任形枯心槁。不摇不动寄残年。何处觅神仙。
元	王冕	《水竹》	水竹能潇洒，天然二尺强。低枝均雨露，直节惯风霜。不拟编书简，何时宿凤凰？幽人颇相得，拂拭近茅堂。
元	张可久	《迎仙客》	云冉冉，草纤纤，谁家隐居山半崦。水烟寒，溪路险。半幅青帘，五里桃花店。
元	高道宽	《浪淘沙》	虚运一周天。消息乾坤。阴阳升降月华鲜。铅汞点就七千数，渐入功圆。锻炼体绵绵。放下周全。正当子午罢抽添。八万四千功行满，顿了神。
元	元好问	《临江仙 相下与王以道饮，席间走笔为赋。王》	一段江山英秀气，风流天上星郎。烟花故国五云乡。只知心事在，争问鬓毛苍。千古西陵歌舞地，兴来忘却悲凉。相逢一醉莫停觞。东山看老去，湖海永相忘。
元	关汉卿	《【双调】碧玉箫 五》	你性随邪，迷恋不来也。我心痴呆，等到月儿斜。你欢娱受用别，我凄凉为甚迭！休谎说，不索寻吴越。咱，负心的教天灭！
元	王处一	《踏云行 赠道人》	砖瓦高行，冶炉妙性。琴棋书画妆銮并。錾锤绳墨与熏缝，接栽出药俱邀请。速踏云行，蓦山溪岭。长思仙路重相等。西江月下望蓬莱，逍遥。
元	马钰	《满庭芳 赠众女姑》	嫌风怕日，爱惜容仪。画堂深处相宜。对镜梳妆，整理金缕罗衣。因闻风仙蝉蜕，慕真修、决烈无疑。弃华丽，便蓬头垢面，布素归依。昔日灵根受病，知今却，须当下手亲医。搬运身中日月，直接天涯。自然木金成宝，现神珠、晃曜清沂。主知道，这些儿，不可思议。
元	王冕	《梅花》	疏枝错落花灿烂，正似推篷溪上看。冻痕不剥五更霜，藓色犹存百年干。孤山处士诗梦寒，罗浮仙人酒兴阑。天荒地老行路难，谁传春色来人间。君不见江南物色今匪昔，大谷长林尽荆棘。岁寒何处论襟期，坐对云山空叹息。东楼女儿《白苎》歌，西楼美酒唤杏花。总有高人爱高洁，踏雪谁肯来山家。老我无能惯清苦，写梅种梅千万树。霜清月白夜更长，每是狂歌不归去。只今潦倒霜髩垂，世情杂杂俱忘机。读书写字两眼眵，断白搔堕随花飞。转首江南隔尘土，白月流光双鹤舞。一声羌管过南楼，铁石心肠亦凄楚。安得唤起陈元龙，长船满载玻璃红。浩歌拍拍随春风，大醉惊倒江南翁。
元	薛汉	《湖上》	一舸泛霜晴，湖波寒更清。平堤连野色，远市合舂声。尘土浪终日，山林负半生。回头夕阳外，烟渚白鸥轻。
元	长筌子	《解愁》	返照人间，忙忙劫劫。昼夜苦辛无歇。大都能几许，这百年有如春雪。可惜天真逐爱欲，似傀儡、被他牵拽。暗悲嗟、苦海浮生，改头换壳，看何时彻。听说古往今来，名利客，空有兔踪狐穴。六朝并五霸，输他水云英杰。一味真纯为伴侣，养浩然、岁寒清节。这些儿、冷淡生涯，与谁共赏，有松窗月。
元	赵孟頫	《次韵王时观》	相思吴越动经年，一见情深重惘然。草木变衰人易老，江湖牢落雁难前。秦山半出青天上，禹穴遥临古道边。欲说旧游浑似梦，何时重上剡溪船？
元	王逢	《和戍妇陈闻雁有感（四首）》	右诗题于华亭戍壁，张洙宗鲁曰：陈，钱塘儒家女。夫本县曹吏，因兵乱隶军籍，久在外。或劝其往富室为女红，固不肯。未几夫挈归里。原鲁及谢嘉维则俱和其诗。羁雌见月可怜生，月落江昏过雁声。不特题诗想夫婿，汉家多少玉关情。
元	王恽	《如梦令》	半世随波从众。几被狙翁调弄。富贵苦相谩，一枕槐根春梦。春梦。春梦。况复此身无用。
元	王＊	《沁园春 虎》	生在西山，常居东谷，出没无时。向枯树岩前，幽泉涧畔，饥渴饮，饱暖随宜。一任纵横，平生勇猛，走入丛林万木披。谁知得。但无忧无餐渴饮，饱暖随宜。一任纵横，平生勇猛，走入丛林万木披。谁知得。但无忧无惧，断绝狐疑。等闲剔起双眉。有万里风生八面威。自踏叶巡山，不离元所，一灵不昧，百兽皈依。跳下悬崖，咆哮振地，月白山寒水满溪。收牙爪，且藏身遁迹，独步云归。
元	杨维桢	《玉山以诗见招用韵奉答（二首）》	君泛脂江我泛娄，沙棠小桨木兰舟。醉吹铁笛珠帘底，端为风流刺史留。
元	马钰	《望蓬莱 继重阳韵》	通真九，通真九，个内下功裁。便使龙蛇腾地去，却教云鹤下天来。晨看暮潮回。白莲绽，白莲绽，自有碧莲开。清净门中通出入，无为路上免抟猜。定是到蓬莱。
宋	释原妙	《偈颂十二首》	若论此事，正如傍墙逼狗。逼来逼去，逼至尖角落头，未免翻身遭他一口。
元	周砥	《绝句五首》	失身红尘里，世路转愁深。不汲寒泉井，何由清我心。
元	虞集	《题梅花寒雀图》	残雪晓。窗外幽禽小。春声初动苔枝袅。花落知多少。春起早。苦被东风恼。绿阴青子归来早。满径生芳草。
元	侯善渊	《南柯子》	坐看华胥景，神游玩宝方。一双童子抱龙光。焕焕煌煌，撮聚入中央。产出灵仙子，功成入帝乡。玉霄榜上应科场。夺取仙标，宝洞执?璋。
元	张翥	《洞仙歌 辛巳岁燕城初度》	功名利达，任纷纷奔竞。纵使得来也侥幸。老眼看多时，钟鼎山林，须信道、造物安排有命。人生行乐耳，对月临风，一咏一觞且乘兴。五十五年春，南北东西，自笑萍踪久无定。好学取、渊明赋归来，但种柳栽花，便成三径。
元	元好问	《西江月》	悬玉微风度曲，熏炉熟水留香。相思夜夜郁金堂。两点春山枕上。杨柳宜春别院，杏花宋玉邻墙。天涯春色断人肠。更是高城晚望。
元	冯尊师	《苏武慢》	饭了从容，消闲策杖，野望有何凭仗。帆归远浦，鹭立汀洲，千树好花微放。芳草池塘，锦江楼阁，隐隐云埋青嶂。向东郊、极目天涯，不见故人惆怅。归去也、翠麓崎岖，林峦掩映，消遣晚来情况。幽禽巧语，弱柳摇金，绿影小桥清响。挥扫龙蛇，领略风光，陶写丹青吟唱。这云山好景，物外烟霞，几人能访。
元	王惟一	《西江月》	大药元无斤两，谁知愈采无穷。西南幽远路难通。意到不劳神用。坤癸结成真种，移来栽在乾宫。山头雨打任狂风。吹撼根深不动。
元	张弘范	《南乡子 送刘仲泽寿》	天地萃英灵。秀出人龙间世生。不只文章为第一，峥嵘。气吐虹霓万丈横。白褐黑头卿。埋没黄尘气未平。昨夜长庚高似月，分明。光照乾坤。
元	俞俊	《楚州夜泊》	漏鼓声频欲四更，野航灯火对愁明。城头楚语惊乡梦，船尾吴歌动客情。漠漠水云听雁度，潇潇风雨自鸡鸣。离群远道何嗟及，未必江湖老此生。
元	王处一	《青玉案 初宣作》	奉宣请住天长观。圣语何曾断。特赐恩童为管伴。随机赏宴。百端严备，举上云霞唤。玉楼金殿空中满。万象相交贯。一颗明珠光灿烂。瑶池仙会，万神都聚，永永居霄汉。
元	王冕	《素梅 三三》	此心如夷蕴阳和，不得春风也自花。何自高人爱潇洒？夜深踏雪到山家。
元	侯善渊	《长思仙》	明宗祖，悟真禅。灵光一点出先天。易苍丹，素玄。澄瑞秀，满山川。霜天风息自凝然。散琼花，宝桂圆。
元	王恽	《鹧鸪引》	闾井锥刀战烘。咏归奚取舞雩风。道开圣学千年后，春在先生一亩宫。敦诲诱，见从容。弦歌不隔幔纱红。珉溪几点梅梢雪，岁岁吹香入寿。
元	马钰	《战掉丑奴儿》	三冬设粥宜长久，岁岁如然。恻隐心坚。种下今生真福田。不亏贤。虽然出了些儿米，获福无边。积行功圆。定是将来证果仙。上青天。
元	王处一	《谢师恩》	保身功德须圆满。认取元初面。早把前程同了干。三田运度，二仪交泰，上下光明贯。知音推举相邀唤。此理诚幽远。皆作天元真法眷。神超云外，更留名姓，记在丹霞观。
元	元好问	《凤凰台上忆吹箫 下缺十六字□□以上十首见》	宝靥留香，锦书封泪，要教恼乱愁肠。恨镜鸾双舞，辜负欢狂。日日东城望眼，但暮云、烟树微茫。人何处，浓阴静院，明月幽窗。东风万红千紫，算只有寒梅，瘦得何郎。想淡妆无语，孤影昏黄。好在蓝桥旧路，
元	侯善渊	《长思仙》	真藏假，假藏真。释然独体绝疏亲。混元中，无我人。神通道，道通神。澄澄虚璧若冰轮。辗天河，出六尘。
元	元好问	《江城子》	梅梅柳柳闹新晴。趁清明。凤山行。画出灵泉，三月晋兰亭。细马金鞍红袖客，能从我，出重城。赏心乐事古难并。玉双瓶。为冠倾。一曲清歌，休作断肠声。头上花枝如解语，应笑我，未忘情。
元	王冕	《秋晚即事》	十年湖海挟飞仙，今日凭高思窅然。关北又添三尺雪，江南别是一般天。紫髯老将悬清梦，白面儿郎减少年。说与南阳诸葛道，草庐虽好莫贪眠。
元	王冕	《梅花 其三》	不同杨柳争妍，冷笑托根泉石。岁寒寄语高人，可问调羹消息？
元	元好问	《论诗三十首》	切切秋虫万古情，灯前山鬼泪纵横。鉴湖春好无人赋，夹岸桃花锦浪生。
元	白朴	《【双调】沉醉东风 渔夫》	黄芦岸白蘋渡口，绿杨堤红蓼滩头。虽无刎颈交，却有忘机友。点秋江白鹭沙鸥。傲杀人间万户侯，不识字烟波钓叟。
元	王恽	《感皇恩 夏日，同延陵君遇签事顺之心远堂，》	书叶散芸香，牙无数。案上藜羹当膏乳。地偏心远，日与圣贤晤语。市声飞不到、横披处。一炷龙涎，满瓯春露。旋埽幽轩约宝住。清谈有味，总是故家风度。子云亭户好、龙津路。
元	杨维桢	《鸿门会》	天迷关，地迷户，东龙白日西龙雨。撞钟饮酒愁海翻，碧火吹巢双猰（左犭右俞）照天万古无二乌，残星破月开天馀。座中有客天子气，左股七十二子连明珠。军声十万振屋瓦，拔剑当人面如赭。将军下马力排山，气卷黄河酒中泻。剑光上天寒彗残，明朝画地分河山。将军呼龙将客走，破青天撞玉斗。
元	王吉昌	《望蓬莱》	潜龙动，刚健海源蟠。黑雾三关深掩映，红霞九曲密。玉鼎炼金丹。宝瓶就，雪浪滚漫漫。八牖四扉辉日月，六神豁畅地天宽。真境写真。
元	丘处机	《清心镜 赠西虢醮众，时强公病噎疾》	建斋筵，须省可。休罗列，看食重重堆。本来要荐福求恩，却招殃惹祸。强老先生还见麽。莫不是受用，於身太过。如今纵百味珍羞，眼相。
元	朱唏颜	《念奴娇》	怒涛驾雪，千骑、争赴危坡奔注。高阁凌空图画出，邈邈荆扬佳趣。梦泽云宽，邗沟霜净，影落晴檐柱。南来王气，消沉榛莽深处。堪笑亡国危机，沉江铁锁，欲把东吴拒。司马家儿那解事，神算真成天遇。商意悲凉，宫词凄苦。忍听临风句。无情江水，不将遗恨流去。
元	冯尊师	《苏武慢》	悟人曹溪，鹤冲霄汉，云水道人活计。临川举楫，对镜掷钩，涝漉锦鳞红鲤。风送渔舟，透人双峰，影里骇然明霁。见烟霞极目、金丹一粒，贵珍难比。玄妙处、太一含真，玄元成象，升降个中无滞。坚持九载，志炼三千，精进五华琼液。都在灵源，洞彻神光，真境了然超彼。这长生久视，天机深奥，上仙真理。
元	王哲	《青玉案》	上元佳致真堪看。更片片行云散。现出天如青玉案。放开心月，慧灯明照，两曜交光灿。装七宝玲珑焕。把性烛当中按。一对金童呈手段。琼杵推转，顺风归去，衮入那蓬莱观。
元	王哲	《蓦山溪》	凝神遐想，始固铅中雪。滋长是黄芽，使金乌、相攀朗月。黄婆匹配，别是一家风，龙吟啸，虎咆哮，此个谁分别。人还去欲，酸辣餐须节。滋味要堪尝，任清虚、五神畅悦。元阳守定，育养得神灵，功成就，去朝元，住世无休歇。
元	吴西逸	《梧叶儿》	香随梦，肌褪雪，锦字记离别。春去情难再，更长愁易结。花外月儿斜，淹粉泪微微睡些。
元	王逢	《送太常奉礼郎刘仲庸以二宫命使南省织金段龙》	泽国李膺舟，风霜季子裘。家依南越鸟，身适大宛骝。甲乙帷虚夜，蓬莱殿敞秋。到京王母喜，休语万方忧。
元	兀颜思忠	《水调歌头 偕宪掾分司尉邑，偶得友人招隐之》	白云渺何许，目断楚江天。悲风大河南北，跋涉几山川。手线征衫尘暗，雁足帛书天阔，恨入短长篇。青镜晓慵看，华发早盈颠。叹流光，真逝水，自堪怜。明年屈指半百，勋业愧前贤。霄汉骖鸾无梦，桑梓归耕有计，醉且付高眠。寄谢鹿门老，待我共谈元。
元	李齐贤	《巫山一段云 烟寺晚钟》	楚甸秋霖卷，湘岑暮霭浓。一春容罢一春容。何许日沉钟。摇月传空谷，随风渡远峰。溪桥有客倚寒筇。一径入云松。
元	蒲道源	《朝中措 张允济子满啐》	熊罢佳兆应神签。何必梦中占。看取隆颅犀角，不愁长守齐盐。今朝满，诸般排比，笔墨先拈。休道添丁无用，能教乃祖掀髯。
元	王恽	《浣溪沙 寿李卫尉》	矍铄当年汉伏波。紫微垣外待戈。笑骑天下天河。华发雅宜麟阁画，春风先送武城歌。朱颜休惜卷金荷。
元	张雨	《忆秦娥 杨山居湖舫新成，载酒落之，赋?》	兰舟小。一篷也便容身了。容身了。几番烟雨，几番昏晓。出桥三面青山绕。入城一向红尘扰。红尘扰。绿蓑青笠，让渠多少。
元	王吉昌	《瑶台第一层》	暑往寒来，被日月循环进退忙。春秋更变，枯荣迭运，几换风光。人生催促，断送沉腰，皤貌俱。至无常，有满金玉，救护无方。参详。轮回猛悟，豁开心地养元阳。手搏天地，身生万化，空界游?死生挥断，跳出世网、真相清凉。道情昌。证三时了了，千古堂堂。
宋	王安礼	《潇湘忆故人慢》	薰风微动，方樱桃弄色，萱草成窠。翠帏敞轻罗。试冰簟初展，几尺湘波。疏帘广厦，寄潇洒、一枕南柯。引多少、梦中归绪，洞庭雨棹烟蓑。惊回处，闲昼永，但时时，燕雏莺友相过。正绿影婆娑。况庭有幽花，池有新荷。青梅煮酒，幸随分、赢得高歌。功名事、到头终在，岁华忍负清和。
元	王哲	《桃园忆故人 重阳全真集卷之三》	琉璃枝上琼花。蓓蕾间成玛瑙。乌玉叶儿偏好。四件谁能讨。静中认得真家宝。艳彩诚非草草。唯有个人知道。共得归蓬岛。
元	姬翼	《感皇恩》	传火付前薪，花联叶缀。咽下顽涎弄神鬼。戏台子上，抹土搽灰相继。是非名利里、虚生死。谷董谩他，葛藤自系。试看棚头五田子。声销线断，伎俩都无如此。谩峥嵘不省、谁驱使。
元	侯善渊	《一叶舟》	摆脱尘情冤业。此是利名休歇。清净谨威仪。宴瑶池。水静澄澄冰洁。显焕碧潭秋月。月里悟丹枝。性光辉。
元	曹伯启	《水调歌头 次复初韵》	山林隐君子，无意事王侯。天戈一日南指，多少贾胡留。不效熊舒龟息，却羡蝇头蜗角，我亦滞南州。十载厌奔走，赢得雪飞头。苦思归，归未得，恨悠悠。身世何物，野渡一横舟。用舍随时无定，得失于人有命，谁解曲如钩。兀坐阅今昔，风露一天秋。
元	侯善渊	《西江月》	迷览千经亦少，悟知一字犹多。太虚鼎里炼冲和。养就玄珠万颗。顺理径游宝界，冲玄道上星河。万神聚会透烟萝。一体无分彼我。
元	姬翼	《粉蝶儿》	薄利浮名，抵死向前忙干。更光阴、暗中催断。傀儡棚，详弄，般成公案。下场时，尽卢都、不堪重看。风递晨钟，惊觉梦中青眼。觉从前、尽成虚幻。火坑中，安稳地，自由人拣。早归来，莫只待、日沉天晚。
元	侯善渊	《渔家傲》	混沌杳冥经寰宇。彩霞散尽明玉兔。西落咸池复回顾。心开悟。凝魂晦魄金乌趣。美盼扶彝寒光露。氤氲三色淳清素。直遇瑶天携女婺。无点污。丹书永系琳宫住。
元	王士熙	《李宫人琵琶引》	越罗蜀锦旧衣裳，赢得旁人识赐香。莫对琵琶思往事，声声弹出断人肠。
宋	张士逊	《锡杖泉》	灵踪遗几载，卓锡在高岑。妙法归何地，清泉流至今。苔花生细细，云叶映沈沈。桂魄皎清夜，分明六祖心。
元	袁易	《满庭芳 余家园有兰花，花开时未着叶，粲然》	何所属，余以为木兰之别种也。勉夫即席赋，余辄和之粉腻汤泉，春温湘粟，六铢初挂慵妆。烟皋露畹，异谱各传芳。月地相逢缥缈，细凝伫、玉润酥香。琼姬意，难凭木笔，写恨寄王郎。苏台双树老，当年刺史，看似寻常。梦兰如此，客不共飞觞。堪怜田家姊妹，黯憔悴、长伴蓉裳。应难比，仙姿淡雅，裙幅潇湘。
宋	释原妙	《偈颂六十七首》	海底泥牛衔月走，岩前石虎抱儿眠。铁蛇鑽入金刚眼，崑崙骑象鹭鸶牵。
元	丘处机	《瑶台第一层 见金莲正宗记。记云，金世宗大》	宝运龙飞。当四海、群仙降迹时。万机多暇，三灵协赞，不动枪旗。玉楼金殿广，更月台风榭临池。静无为，泛彩舟鸣棹，凉簟枰棋。深惟。前王创业，太平难遇道难期。会逢天?，遐荒入贡，玄教开迷。坐朝垂听暇，伴赤松、谈论希夷。胜驱骋。向人间一度，天外空归。丘处机应制献此词，世宗览之，大悦。
宋	释原妙	《偈颂六十七首》	黄面瞿昙，夜半成道。正是唤奴作郎，赢得一场好笑。山僧恁麽告报，也是细姑嫌嫂。
元	王丹桂	《满庭芳 赠周信等》	贵贱由天，荣枯随分，分明不在强图。得之本有，失者本来无。谩使机关巧幸，劳神智、疲役形躯。痴迷客，蝇头利路，贪得又何如。蟾乌。飞走急，百年限里，光景须臾。恰红颜青鬓，尽变霜须。不日无常来到，问君待、著甚枝梧。争如我，虚闲寂静，保固大丹炉。
元	杜仁杰	《太常引》	碧橱冰簟午风凉。都是好风光。独自守空床。泪滴了、千行万行。别时情意，去时言约，刚道不思量。不是不思量。说着后、教人语长。
宋	张逊初	《句》	可惜年年明月夜，渔家只作等闲看。
元	王冕	《三月廿九日夜欧阳省郎递至佳章观之技痒灯下》	今时自与古时别，酒兴何如诗兴赊。风引白云归坐榻，雨蒸花气入窗纱。谩言海上神仙宅，不抵江南处士家。有客相过勿多论，老夫迂阔是生涯。
元	王寂	《点绛唇 上太夫人寿》	阿母瑶池，梦回风露青冥晓。六宫仪表。曹大家风好。满眼儿孙，大国金花诰。头如葆。未尝闻道。冷笑西河老。
元	马钰	《桃源忆故人 赠孔庵主昆仲》	孔翁四个亲兄弟。小者二人倾逝。已后不须卜筮。想着先垂泪。死生生死如何避。早把家缘猛弃。物外行功积累。得得成仙位。
元	居庸叠翠	《河间府》	断崖万仞如削铁，鸟飞不度苔石裂。嵯岈枯木无碧柯，六月太阴飘急雪。寒沙茫茫出关道，骆驼夜吼黄云老。征鸿一声起长空，风吹草低山月小。
元	阿鲁威	《双调 东君》	望朝暾将出东方，便抚马安驱，揽辔高翔。交鼓吹竽，鸣箎絙瑟，会舞霓裳，布瑶席兮聊斟桂浆，听锵锵兮丹凤鸣阳。直上空桑，持矢操弧，仰射天狼。
元	王哲	《抛球乐 其中疑有脱误》	此乐玄化尘世，搜获藏善。忽长天、嘉气瑞瑞，云浪滔滔，暂然敷遍。聚、浓结成雯，渐淅沥、文横飞霰。广布列列严凝，凛凛寒威，抛掷真堪羡。似玉英瑶萼，琼花璧屑，也知都被，风刀细剪。撒遥轻舞，任他颁形如铺练。最均平同色，宁辨上高下低深浅。正比贤圣慈悲，尽施救、普与行方便。奈晴空，开日曜，返照消残旧面。又还复故，元丑般般皆见。福薄分微重业，目迢遮了，重重现。劝汝懑急急，舍彼就斯，回头总愿，修持锻练。功行两双全。诚远胜、六出时间显。么则好归十洲清选。
元	马钰	《金莲出玉花 拆木字起》	金汞定。富人荣非我景。子何忧。叹浮生鬓染秋。生慧草。早修心端的好。道胜侯。袖携云访玉楼。
元	杨维桢	《重建海道都漕运万户府诗》	朔方圣人启中天，天府之国宅幽燕。帝车回旋统幅员，南海北海无中边。海陵餫饷至领颛，龙骧万斛谁开先。神人手执鲸鲵鞭，朝发扶桑暮咸渊。清明风生五两悬，不周风起人南还。炮云不作飏不颠，神灯在天大珠圆。帝曰开府其区堧，出台入省居才贤。将军来自西子阗，高明大屋重翚骞。十风五雨熟大田，天仓如泉积陈身。武夫翼艘挟飞仙，天人交赞利万全。漕臣奏功帝曰然，囷星煌煌千万年。
元	王哲	《迎仙客》	这曲破，先入破。迎仙客处休言破。勘得破，识得破。看看把我，肚皮都憋破。会做么，是恁么。奈何子午贪眠么。说甚么，道甚么。自家暗里，独自行持么。
元	王冕	《次韵答樊山 其二》	功名多跋涉，贫贱得安闲。坐石听流水，开楼见远山。报衙蜂澒洞，悦景鸟绵蛮。更爱斜阳外，游云作阵还。
元	沈禧	《喜迁莺 赏牡丹》	春光无几。赖名花留得，一分余意。独殿群芳，特称重贵，开向富家园地。剩有天香国色，不藉粉匀脂腻。倚风处，似真妃被酒，脸霞烘媚。槛际。施翠幄，密遮深护，怕省仙姝队。翦裁绡，披云卷雾，幻出许多纤丽。幸遇清平时世，胜赏也成故事。拚剧醉，任玉山倒，帽檐斜坠。
元	韩奕	《天平寺看梨花》	几回扶醉绕花行，漠漠如云映晚晴。白发如今僧寺里，雨中独对过清明。
元	倪瓒	《次韵奉答德常别驾初夏见怀一首》	隔浦鼍鸣似打衙，云涛城郭夕阳斜。汀前露冷鱼鳞屋，窗里烟轻蝉翼纱。沛泽风雷时绕几，谈空衣裓不沾花。欲分香饭能来否？菩萨如今只在家。
元	杨维桢	《孔巢父》	孔巢父，竹溪流。竹溪之水可饮牛，胡为去干肉食谋？孔巢父，盍归来？河。北虎幸毙，河中虎方威。孔巢父，不归去。十年东海迷烟雾，钓竿空负珊瑚树。
元	沈禧	《踏莎行 金钱卜欢》	默祷金钱，频占宝镜。几回鹊噪无凭准。文犀一点暗通灵，青鸾忽报瑶池信。风月情怀，漂流心性。归来燕子楼台暝。风厢几度立黄昏，凌波。
元	谢醉庵	《鹧鸪天》	睡思才消赖有茶。老怀刚慰奈无花。花随流水三春尽，柳疑东风一向斜。怜病久，怯春多。莫云庭院噪归鸦。碧云草就关心句，信到吟诗解叹。
元	王哲	《苏幕遮 劝同流》	教门人听我告。清弟稠津，吃了成虚耗。五谷滓余难化造。恰是隈，惹甚闲烦恼。会修行，知颠倒。别有一般，滋味天然好。神水华池通正道。灌溉丹田，指日归蓬岛。
元	马熙	《摸鱼子》	买陂塘旋栽杨柳，参知渔艇机务。巨川冒涉风涛险，此际缆烟维雨。朝泊渚。到日落沧波，移傍寒梅屿。翠禽无语。甚雪意方深，月明空载，独棹始成趣。銮坡梦，年少纷纷权许。功名更欲侔吕。桃花浪暖多肥鳜，不识绿蓑词句。常载醑。岂特与、笔床茶灶联文谱。闲忙今古。是世上何人，渊明日涉，董子不窥圃。
元	丘处机	《贺圣朝》	洞天深处，良朋高会，逸兴无边。上丹霄飞至，广寒宫悄，掷下金钱。灵虚晃辉，睡魔奔送，玉兔婵娟。坐忘机、观透本来真，任法界周旋。
元	白朴	《水调歌头 拟游茅山，赠心远提点。》	三峰足云气，万壑散秋声。茅君曾此成道，山兴地俱灵。遥望苍松紫桧，疑是烟幢雾盖，冉冉下青冥。鸾鹤故山梦，香火几时情。洞天开，丹灶冷，有遗经。华阳自古招隐，飞炼得长生。惭愧山中宰相，便许纶巾鹤氅，相对听吹笙。何处沧浪水，吾亦濯尘缨。
元	刘秉忠	《好事近》	酒醒梦回时，小鼎串烟初灭。留得瘦梅疏竹，弄窗间素月。起来幽绪转清幽，幽处更难说。一曲竹枝歌罢，满襟原作腔，据抄本改怀冰雪。
元	王逢	《寄钱泰窝陈雪轩二遗叟》	天转云东上六符，有怀无寐枕同孤。紫芝隐曲歌商皓，烈火残经补汉儒。私地春先梅老发，盛阴雷疾草狂苏。祖生迟旦疏殊甚，不计中流少一壶。
元	薛兰英	《苏台竹枝曲》	翡翠双飞不待呼，鸳鸯并宿几曾孤。生憎宝带桥头水，半入吴江半太湖。
元	陈高	《夜半舟发丹阳》	舟子贪风顺，开帆半夜行。天寒四野静，水白大星明。长铗归何日？浮萍笑此生。柁楼眠不稳，起坐待鸡鸣。
元	王冕	《孙元实春游图》	先生读书不闭户，坐阅鸿窥太古。衣冠潇洒武前修，礼乐从容出东鲁。文章光焰驾李杜，李杜后来称独步。谈辩风生四座春，胸中别有天台赋。相逢抵掌不露机，却说少年骑马时。春光淡沱随所之，好山好山多赋诗。转首东风吹马耳，犹记松阴调绿绮。杖藜不惮步行迟，孰谓画图无乃是？我生山野无所谋，白日灌园夜饭牛。安得先生与之游？买酒共上黄鹤楼。注：三点水右加蒙。
元	冯尊师	《春从天上来》	大道幽玄。似月满寒空，水湛深渊。皎洁澄清，鉴物无私，端的此理难言。问高人遥指，指落花飞絮翩翩。草连天。叹黄花翠竹，何异真禅。云山万重断续，更寂寥溪壑，冷浸石田。雾锁松亭，风轻兰榭，时凭净几忘诠。对虚堂潇洒，灰心性一味然。与谁传。有瓶盂灯火，瓦鼎沉烟。
元	王哲	《踏莎行 赠友生》	前岁麻收，去年麦觅。一麻一麦传消息。左边金饼一阳生，右傍银器纯阴匿。偏党无私，倒颠有则。心灯朗彻缘挑剔。终南街里不游行，京东。
元	长筌子	《大官乐 冬》	斜横疏影天香软。冷斋夜话诗魂远。好把红潮频满劝。任教六出风撩。
明	王逢元	《和人无题（二首）》	晴绽东墙杏子红，露溥南内牡丹承。丛恩未必因词客，捐宠何劳怨画工。独听远鸡啼晓月，几随孤燕领春风。琐窗寂寂眠初定，梦见笙歌在别宫。
元	王哲	《惜黄花》	主人居屋，绛宫长住。日行持，常关锁，闭门封户。里面种金钱，个个堪分付。好缘顾、即时觉悟。行到清凉处。并无思虑。妙中妙，机密目通玄语。来时复还来，去后复还去，再休回入蓬莱路。
元	马钰	《卜算子》	干禄已无心，唯应三清举。钟吕天差作试官，取舍非诗赋。考校实修持，功行三千数。相应希夷得自然，名录神仙簿。
元	王哲	《惜芳时》	诸公学道应徒甚。细细把、玄机苒荏。头边认取清凉枕、当风月、莹然刀圭滋味频频饮。渐渐放、千花似锦。馨香如要详还审。惜芳时、曲中。
元	马钰	《满庭芳 赠武功薛先生》	同流相聚，递相觉察。须当外搜内恻。斗做修行，有若争头竞角。见贤思齐休妒，把神珠、时时擦抹。如开悟，便宜乎先觉，觉乎后觉。更且听予重劝，论修行全在，无为绝学。莫使尘缘间隔，本来素朴。净清能分真假，自然明、道非遥邈。功夫到达幽微，神仙掌握。
元	王哲	《苏幕遮》	问真修，听我断。莫著凡躯，物物频思算。打破般般常内看。坐卧行住，须作骷髅观。渐令成，常谨按。八亩琼田、别有新条段。性上分明堪正玩。量得无差，便到清凉岸。
元	马钰	《战掉丑奴儿 咏筇杖》	愿君妆点逍遥客，鹤膝同随。闲步云霓。笑傲清风明月溪。乐希夷。海芦尚有三三节，阳数明知。与道相宜。好伴云游风马儿。莫推辞。
元	马致远	《清江引》	西村日长人事少，一个新蝉噪。恰待葵花开，又早蜂儿闹，高枕上梦随蝶去了。
元	王哲	《如梦令》	如知九九妙中谈。明月分明照碧潭。会得双关真个理，前三三与后三。
元	王冕	《寄题梅》	山中昨夜雪三尺，窗前梅花参差开。卧看枝上月初满，梦到江南春已回。可笑阿娇伫金屋，却怜姑射下瑶台。故人知我有清兴，携取双鱼斗酒来。
元	袁易	《与师言客钱塘凡三月余，师言归后作诗奉寄》	灯花犹记别时红，为报君归我亦东。岂意黄尘迷瘦马，尚淹青眼送飞鸿。群山积雪清相射，千树寒梅望欲空。何逊扬州才思减，试烦妙语唤春风。
元	王哲	《得道阳》	得道阳来得道阳。自然碧洞云房。玉诀云符清气爽，金丹大药胜衣装。岂似人间轻薄郎。徒夸黄白满箱筐。我宝三田常运转，吾家一性没惊惶。
元	刘秉忠	《望月婆罗门引》	午眠正美，觉来风雨满红楼。卷帘情思悠悠。望断碧波烟渚，苹蓼不胜秋。但冥冥天际，难识归舟。大夫骨朽。算空把，汨罗投。谁辨浊泾清渭，一任东流。而今不醉，苦一日醒醒一日悠。薄薄酒、且放眉头。
元	王蒙	《钱塘怀古》	烟草埋鸿钟，劫灰隐金关。玉殿空明月，春潮去不还。十二白玉阑，当年有谁攀。
元	王丹桂	《忆王孙》	不持斋戒不看经。不论金丹共五行。玉瑟闲调月正明。韵轻清。响彻。
元	王哲	《西江月》	堪叹云生顶上。腾空别有嘉祥。幽微玄妙总生光。鼎内煎成银浪。渐渐炼成金相。瑶花朵朵飞?西江月里饮琼浆。万道红霞分明。
元	王哲	《瑶台月 违终南山 其中疑有脱误。》	摧云放肆投闲路，清风明月长载。回光返照，莹彻澄波青黛。仿佛里、远望嘉山，静至收归宁海。前生约，今生在。遇明了，便明对。相爱。熙然景致，颐然聚会。这个密妙堪赛。内外须、常常顶戴。香烟起盘袅，尽成雯盖。每从依、仙伴同游，定处看、霞轩神凭三曜。通三昧，论交友交泰。无碍。灵明一点，逍遥自在。
元	白朴	《摸鱼子 真定城南异尘堂同诸公晚眺》	敞青红、水边窗外，登临元有佳趣。薰风荡漾昆明锦，一片藕花无数。才欲语。香暗度。红尘不到苍烟渚。多情鸥鹭。尽翠盖摇残，红衣落尽，相与伴风雨。横塘路。好在吴儿越女。扁舟几度来去。采菱歌断三湘远，寂寞岸花汀树。天已暮。更留看，飘然月下凌波步。风流自许。待载酒重来，淋漓墨，为写洛神赋。
元	王恽	《木兰花慢 为史总帅尊夫人之寿》	霭长筵拜庆，似眉寿，几人同。更绿发垂肩，方瞳炯漆，五福尊崇。风流大家仪，甚能移、子孝作臣忠。猎猎征东汉，堂堂南下殊功。一江春醉醒中。都卷入歌钟。看和气怡声，承颜起舞，袖锦翻红。云闲婺光分彩，尽萧然、林下谢家风。笑拥满庭兰玉，年年乐事无穷。
元	刘志渊	《一枝花》	玉壶金世界。日月同光彩。仙童为活计、恋风采。觅药川源，日日西南采。收拾归碧海。始结金晶，九变还元不坏。熏透遍身香雾霭。涌出光明大。长生纯体现、傲物外。可去声界惺惺、动静都无昧。一体含融量，括古包今聚散，无无碍。
元	顾瑛	《口占》	临池醉吸杯中月，隔屋香传蕊上花。狂杀会稽于外史，秋风吹堕小乌纱。
元	侯善渊	《益寿美金花》	清虚妙理。湛湛圆明融彻底。海净天空。空里明知有圣功。心珠涌跃。迸流霞光烁。凤炽金乌。飞过新罗上玉都。
明	王九思	《浒西庄春日行乐词（四首）》	绕屋花如绣，当筵酒泻油。青童珠络臂，红妓锦缠头。深院歌娇鸟，垂杨系紫骝。谢公行乐地，不羡五陵游。
元	侯善渊	《益寿美金花》	回头问己。返照蓬壶明彻底。一颗玄珠。上下周流出六虚。混成天癸。象适圆通明。内外无拘。游奕天中不卷舒。
元	马钰	《满庭芳 鸣鹤馀音卷之三》	年小灵童，出家学道，师言侧耳须听。清晨早起，扫地莫扬尘。梳洗身边洁净，然后刷釜拈盆。厨房内，油盐米面，休得费半毫分。客来须接待，行须缓步，语要低声。守清贫寂淡，莫恋浮荣。遇晚端身正坐，心清净、满目光生。休改变，天长地久，自有好前程。
元	尹志平	《道无情》	随处道人道友。勿使人情浓厚。凡百在平常。少灾殃。别后应当西迈。接待往来宁耐。他日要相参。望终南。
元	陆文圭	《探春慢 和心渊己巳元夕韵》	细草黏冰，疏林补雪，衰翁未觉春暖。曝背低帘，燎衣破灶，谁识舞台歌馆。乐事如今懒。谢邻伴、东招西唤。何消看试华灯，月光，今夕圆满。念昔繁华帝里，侍凤辇夜游，棚晓人散。迓鼓方催，韵箫正美，忽被西风吹断。簌簌梅花落，忍听得、一声羌管。怀古伤情，泪痕湿，春衫短。
元	马钰	《清心镜 弃家》	解名缰，敲利钻。爱海恩山，一齐识破。弃家缘、路远三千，似孤云野鹤。有胜心，忒煞大。今日对众，须当说过。寂寥、忍辱清贫，更不。
元	王丹桂	《满路花 谢昌黎道友访及》	早年忘俗累。云水寄天隅。群峰藏弊舍、养痴愚。寂寥孤淡，默默守如如。深谢崇真友，步携筇，不辞远访山居。奈门风、冷落清虚。相待礼全疏。微言频劝谕、省区区。前程路险，认取妙元初。物物头头上，一段灵光，本来无欠无馀。
元	杨维桢	《法吏》	民有杀长吏，于理大悖之。仁人根所自，吏德久已离。击之柱后法，辇火救焚辎。彼哉汉儒论，残贼忧软罢。愿言敷国惠，以膏残民痍。
元	张昱	《至姑苏呈太尉》	相君求米若求雨，员外得船如得仙。职忝下僚班可耻，情通邻好亦堪怜。山中棋局迷樵客，溪上桃花误钓船。醉把玉杯无所记，不胜惆怅晚春前。
元	杨维桢	《庐山瀑布谣》	银河忽如瓠子决，泻诸五老之峰前。我疑天仙织素练，素练脱轴垂青天。便欲手把并州剪，剪取一幅玻璃烟。相逢云石子，有似捉月仙。酒喉无耐夜渴甚，騎鲸吸海枯桑田。居然化作十万丈，玉虹倒挂清泠渊。
元	王冕	《漫兴 其八》	辟难人争出，居家我独痴。况兼亲已老，无奈病相欺。湖海迷舟楫，关山振鼓鼙。忘机闲看竹，得兴漫题诗。
元	王冕	《送圭玉冈》	一真四法全吾道，教主云间喜作家。白气拥林龙绕树，紫霞纷日凤衔花。笑谈不释铁如意，斩斫岂由金莫耶？可是阿师门户别，相逢不吃赵州茶。
元	张昱	《次林叔大都事韵（三首）》	何处银鞍白鼻亹，忘将锦瑟数年华。渡头水急怜桃叶，陌上春狂信柳花。那得芳心到鹦鹉，泣将残泪付琵琶。一身已自成惆怅，况似平阳十万家。
元	吴镇	《酒泉子 月波秋霁（在县西城堞上下嵌金?》	粉堞危楼，阑下波光摇月色，金鱼池畔草蒙茸。荒圃瞰楼东。亭亭遥峙梁朝桧。屈曲槎接苍翠。独怜天际欠青山。却喜水回环。
元	马钰	《万年春 继重阳韵》	悟彻梨分，常清常净新营构。神添秀。食其真母。展出拿星手。从此收心，磨琢慵开口。通前后。始知元旧。参从风仙走。
元	徐再思	《朝天子》	里湖，外湖，无处是无春处。真山真水真画图，一片玲珑玉。宜酒宜诗，宜晴宜雨，销金锅锦绣窟。老苏，老逋，杨柳堤梅开墓。
元	杨维桢	《绿珠词》	井底生明月，楼头坠宝星。年年金谷草，春入美人青。
元	马熙	《摸鱼子》	买陂塘旋栽杨柳，池亭检校公务。团茅时复羲皇上，惊梦每来窗雨。东望渚。却不似西偏，略约连双屿。于时语语。待柳色环堤，荷香入座，方足倚阑趣。园丁戆，直把廉名自许。端如司马家吕。十年护得檐前桧，莫咏蛰龙奇句。谁酌醑。试共看东皋，五斗先生谱。明当仿古。要渠列箕畴，牖县羲画，学取晦翁圃。
元	侯善渊	《南柯子》	决列心清操，真刚志气真。超然不落断常坑。眼界宽舒，焕焕照华清。锦绣乾坤莹，玲珑世界明。澄澄虚璧顿圆成。蜕壳精，一点碧天星。
元	张野	《清平乐 到洪寄新齐和前韵》	别离心软。争似交情浅。去路愁肠千百转。回首高城天远。断云零雨西楼。落霞孤鹜南州。应把归期约定，忍教划损搔头。
元	陈雷	《寄刘仲原经历》	鸳鸯湖水漾晴晖，镜里遥峰入望微。槐荫午衙书帙静，莲香秋幕吏人稀。青云步稳名逾重，白石歌长愿已违。他日相逢话畴昔，应怜憔悴不胜衣。
元	吴氏女	《西江月 托箕仙降笔（原无调名据律补）》	今日瑶池大会，群仙不肯来临。真笔传语郑郎君，记得相嘲妒行。好个木兰花慢，休题相契分明。君还要问那香魂，正在仙宫听命。
元	杨维桢	《览古四十二首  其二十八》	羲之在东床，风操夙所称。蓝田誊转重，胡乃意不平。出吊屈在我，反恶固其情。以此悻悻死，无异匹妇轻。
元	柳贯	《袁伯长侍讲，伯生、伯庸二待制，同赴北都却》	杜诗诧蜀险，高有石柜阁。安知居庸口，可掠太白脚。马行已崇颠，鸟度尚层壑。林蹊旷迷辙，崖井荒留幕。俯疑日沈车，阒若风鼓橐。元云倏扬旟，朱霞粲涂鞹。数驿程匪赊，袭裘寒更薄。客魂逢酒消，鬼胆因诗愕。蟠木将为容，胡绳未宜索。严召戒晨趋，澄旻际秋廓。紫薇晶焕烂，瀚海气冥漠。腰无两鞬属，道有五丁凿。弭辔谁所援，还衡犹屡错。小息树吟旌，争先厉词锷。非开石道筵，似听郾城柝。巨敌无前勍，偏师当后却。
元	王寂	《送王平仲》	放浪曩肮脏，囊装将长扬。偃蹇晚倦献，徜徉藏光芒。著雨苦龃龉，苍茫荒羊肠。黯惨厌渐险，彷徨伤王阳。
元	丁鹤年	《题凤浦方氏梧竹轩》	鸣鸟曾闻此地过，至今梧竹满丘阿。政怀剪叶书周史，却恨翻枝入楚歌。金井月明秋影薄，石坛风细晚凉多。中郎去后知音少，共负奇才奈老何。
元	元好问	《南乡子》	衰思怯登楼。百感中来不自由。天意时情谁解得，悠悠。一片黄云画角秋。汾水绕城流。流尽朱颜到白头。万事且休论一醉，都休。前日黄花。
元	王冕	《秋怀 其三》	众星晨离离，孤月夜皓皓。白露成野霜，凋我窗下草。人无千岁期，焉得不速老？终当随物化，荣名亦何好？
元	白朴	《喜春来　题情》	从来好事天生俭，自古瓜儿苦后甜。奶娘催逼紧拘钳，甚是严。越间阻越情忺！
元	王＊	《水调歌头 授混中子口诀》	大道本无象，真性亦非空。其中造化有无，无有混玄同。透得玄关一窍，便好回头下手，静里要勤工。配合些儿妙，朝暮用屯蒙。采真铅，炼真汞，复真宗。阳生半夜，重关深锁倒骑龙。运起周天火候，流戊擒精就己，三性会元宫。朗朗超今古，神应妙无穷。
元	王处一	《满庭芳 攒三字》	三光。从道，神守清凉。悟正，遥唱满庭芳。上朝归去，性、光泛纯阳。觑闻者，同我证真常。我开化，信顺，福寿延长。仁丹结，四大圆方。明中叫笑，出、通阐嘉祥。语，道德，随步任飘?
元	马钰	《西江月》	不耻蓬头垢面，不嫌粝食粗衣。不惭求乞做贫儿。不羡荣华富贵。一日功成行满，仙裳天赐威仪。星冠月帔履云归。节步玎铛玉佩。
元	马钰	《养家苦》	养家苦，赡他人。衣丰食足尚嫌贫。运机心，丧了真。修行好，作闲人。自然忧道不忧贫。炼顽心，养至真。
元	谢应芳	《鹊桥仙 寄汪南轩》	青年去了。青衫破了。旧日青毡无了。一时清兴未能除，说与故人知道。春花春好。秋花秋好。每日看花尤好。人生沽酒买花钱，消得杖头多。
元	丘处机	《玉炉三涧雪》	一性昭彰乍显，二仪混合初融。飘飘法界任西东。到处神光覆拥。万籁寒泉凑顶，八方瑞霭腾空。怡然独向九霄中。坐看浮生作梦。
元	白朴	《水龙吟 登岳阳楼，感郑生龙女事，谱大曲薄》	洞庭春水如天，岳阳楼上谁开宴。飘零郑子，危栏倚遍，山长恨远。何处兰舟，彩霞浮漾，笙箫一片。有娥眉起舞，含凝睇，分明是、旧仙媛。风起鱼龙浪卷，望行云、飘然不见。人生几许，悲欢离聚，情钟难遣。闻道当时，汜人能诵，招魂九辩。又何如乞我，轻绡数尽，写湘中怨。
元	杨维桢	《断腕楼》	老羶裹骨木叶山，飞楼突起穹庐间。云是阏支好风节，快斧斫断红丝腕。红丝腕，为谁断？群酋什什圹中满。赵家侍儿言太迫，阏支面赤情頟頟。岂如南朝司户妻，断臂旌门大字题。东舟小儿食虎气，引得南兵石桥至。抹搭河边牝豕啼，孽风吹楼作平地。
元	舒＊	《太常引》	山色共承宣。君秩满、我迟延。几度醉花前。曾怪杀、春山杜鹃。菱花再照，鸾胶再续，应笑雪盈颠。深夜语婵娟。也曾是、都门少年。
元	善住	《朝中措 桃源图》	桃源传自武陵翁。遥隔白云中。漫说人间无路，岂知一棹能通。红英夹岸，霞蒸远近，烂漫东风。将谓神仙别境，鸡鸣犬呔还同。
元	安熙	《酹江月 前日归途，偶记和仲欲把锄  门人愿》	独喜其先得我心之所同也。中夕不寐，卒而成章，写寄和仲，可为后日（原无后日二字，据丁藏旧钞本补）相见一笑。大德乙巳上元日神峰野客书世途艰阻，正堪悲、万里清秋摇落。况复乾坤还闭物，奚啻切床肤剥。消长盈虚，循环反覆，夜半惊孤鹤。东君着意，惠风先到岩壑。悦亲原有清欢，簟瓢食饮，不害贫家乐。多病留侯空自苦，惭愧长身诸葛。先手躬耕，卧龙冈上，准备丰年获。豚蹄社鼓，几时同醉寥廓。
元	马钰	《无梦令 赠纪散人》	悟彻人生几能。了满头虱虮。乐道处真常，十二时中炼己。炼己。炼己。做个神仙纲纪。
元	马钰	《满庭芳 赠韩四机宜》	机宜韩氏，不就承荫，无心进修举业。惟恐名缰相引，无休无歇。更有一般高见，鼓盆歌、转生欢悦。常落魄，访村杯闲饮，不拘时节。不管儿孙生计，便拖条藜杖，远离巢穴。经载忘归，惟好嘲风咏月。稍似山侗活路，傥留心、搜寻秘诀。转开悟，做真修，仙班同列。
元	马钰	《金鸡叫 化李仲达》	撞着鲸鲵须索钓。抛香饵、时时引调。洋洋不顾迷波淼。休要相趋，与你如胶鳔。掷下金钓常搅扰。如回首、牵归玄妙。将来决定成仙了。朝拜三清，出自我金鸡叫。
元	胡绍开	《沉醉东风》	渔得鱼心满意足，樵得樵眼笑眉舒。一个罢了钓竿，一个收了斤斧，林泉下偶然相遇。是两个不识字渔樵士大夫，他两个笑加加的谈今论古。
元	王吉昌	《解愁》	今古常情，多强侮弱。蛮触是非成恶。上天垂孔监，定富贵理无适莫。决烈英贤，总不如访道德，至虚清乐。旋调燮、木液金晶，九重玉阙，炼玄霜药。光灼。满室辉华，显阳体飞行，变通难约。放怀明月下，恣酩酊、玉童斟酌。万籁声清鸣管龠。傲物外、澄澄寥廓。放祖意独晕，禅天透彻，占得最长生着。
元	张宪	《江雁初飞图》	雁将边信拍江飞，人倚阑干立翠微。山色忽随云影换，秋声暗向树头归。可怜上国多戎马，怅恨中原又落晖。於悒客怀仍对画，不胜老泪湿征衣。
元	王哲	《遇仙亭》	急急回头。得得因由。物物更不追求。见见分明把个，般般打破优游。净净自然莹彻，清清至是真修。妙妙中间通出入，玄玄里面细寻搜。了了达冥缨。稳稳拈银棹，惺惺驾、般若神舟。速速去超彼岸，灵灵现住瀛。
元	吴景奎	《桂枝香 杨润之得家书》	霜凝翠阁。漫独翦灯花，斜照罗幕。点检芳心旧事，几多成错。清愁正尔无聊赖，听梅花、数声残角。小窗风细，虚檐月转，怎禁寥寞。笑鬓底、年华老却。问前度刘郎，何处重约。流水桃花，别后几番开落。吾庐三径归来好，任缁尘、暗迷京索。凤台人远，雁书频寄，喜占乌鹊。
元	王冕	《感怀 其九》	志士惜白日，愁多感夜长。夜长固无奈，况复重凄凉。昔我同心友，漂流在他乡。他乡各异俗，所习谅非常。道路阻且远，无由吐中肠。俯闻流水声，仰叹明月光。振衣风泠泠，矫首天茫茫。
元	邵亨贞	《蔬帘淡月 和黄伯成吴兴道中韵》	苍烟古木。渐暝入小溪，鸥鹭如玉。斜倚孤篷眺晚，毳裘寒肃。秋娘渡口山横处，旧曾寻、五陵芳躅。画楼灯火，如今冷落，尘满华屋。柰景物因人反覆。算千古风流，今有谁续。苕水东边月上，酒醒人独。角声吹老梅三弄，想依稀、曾梦蛾绿。西风回首，山中有人，满头黄菊。
元	王鼎	《醉中天》	弹破庄周梦，两翅驾东风。三百座名园一采一个空，难道是风流孽种？唬杀寻芳的蜜蜂。轻轻扇动，把卖花人掮过桥东。
元	王逢	《古从军行（七首）》	白月流银河，三五星芒寒。牛马卧草上，帐幕罗云端。镦鼓舂容鸣，众飨独鲜欢。群虏在吾目，九地攒吾肝。
明	王九思	《浒西庄春日行乐词（四首）》	十二层楼外，和风醉牡丹。紫云临绮席，朱袖倚雕阑。娇态含羞语，名花带笑看。欢悰犹未厌，天际驻青鸾。
元	张逊	《水调歌头 玉山名胜集》	玉树后庭曲，千载有余愁。碧月夜凉人静，曾赋采华游。玉露细摇金缕，香雾轻笼翠葆，折下一天秋。张绪总能老，还自锁眉头。把鸾笺，裁绣句，写银钩。回文巧成锦字，长恨与江流。漠漠梁间燕子，款款花边蝴蝶，梦觉却并州。独感旧时貌，还复照西楼。
元	侯善渊	《西江月》	不在瞻星礼月，何须诵戒看经。今朝与汝付叮咛。生死须凭性命。道启遍知无上，神通法界圆明。不劳作用自功成。志在无为清净。
宋	释原妙	《颂古三十一首》	滞货多年要脱身，巧妆绮语说诸人。及乎拈出当场卖，索价辽天谁敢亲。
元	王处一	《谢师恩 文登丹霞观二首》	市民官吏同兴观。立志皆无倦。起建丹霞功不浅。修真修浩，绝除贪爱，一点重明显。混元三界光辉满。了了登云汉。下拔存亡都著岸。施弘正道，永超无碍，有个灵童唤。
元	方行	《清丽曲》	江花绕琼阙，绿水带朱楼。开宴坐清夜，飞觞凌素秋。美人明月佩，仙客紫云裘。生世真飘忽，应当秉烛游。
元	张宪	《白翎雀》	真人一统开正朔，马上鞮絺手亲作。教坊国手硕德闾，传得开基太平乐。檀槽朅呀凤皇腭，十四银环挂冰索。摩诃不作兜勒声，听奏筵前《白翎雀》霜翙翙，风肸肸，白草黄云日色保玲珑碎玉九天来，乱撒。冰花洒毡幕。玉翎琤珄起盘礴，左旋右折入寥廓。崒嵂孤高绕羊角，啾啁百鸟纷参错。须臾力倦忽下跃，万点寒星堕丛保泬然一声震龙拨，一十。四弦喑一抹。敔鹅飞起暮云平，鸷鸟东来海天阔。黄羊之尾文豹胎，玉液淋漓万寿杯。九龙殿高紫帐暖，蹋歌声里欢如雷。《白翎雀》，乐极哀。节妇死，忠臣摧，八十一年生草莱，鼎湖龙去何时回？
元	凌云翰	《瑶华慢 赋雪》	喜深惊密，试问滕神，有多少寒力。如圆似莹，总疑是、满眼隋珠和璧。五更书幌，早已觉、寒光穿隙。料禽影波上渐稀，径里悄无行迹。有人独倚危楼，望千里江山，高下同色。坡仙饮处，甚然、不减醉翁宾客。等闲评论，算柳絮、梨花非白。画堂深弦管方调，一任低垂帘额。
元	郭翼	《汴堤乐》	已信堤名汴，谁教柳姓杨。龙舟行乐地，不得复归唐。
元	王丹桂	《望海潮 自咏》	昔年贪爱，平生做作，而今一旦纷飞。知命乐天，风前月下，依山临水幽栖。杜口且如痴也，不管傍人，说是谈非。尽日无馀事，惟保守这些儿。幽微。暗洽玄机。觉澄澄湛湛，并没归依。兴即唱吟，欣来歌舞，随缘悦我希夷，不整外容仪。放落魄婪耽，自在无为。但乐贫闲过，任乌兔。
元	王吉昌	《长思仙 无色界》	命还空。性还空。物我双忘阐慧风。冥冥一混同。运神功。契鸿。反素灵光天地中。虚形处处通。
元	白朴	《清平乐 题阙》	朱颜渐老。白发添多少。桃李春风浑过了。留得桑榆残照。江南地迥无尘。老天一片闲云。恋杀青山不去，青山未必留人。
元	王哲	《踏莎行 奉酬人惠》	毡袜余留，木盔分纳。微诚用表相酬答。百般茶饭任经营，千般滋味堪呜咂。恬淡真人，朴纯菩萨。都缘此物成超达。好将铅汞里头收，须教。
元	丘处机	《无俗念 蓑衣 ＊溪皆呼蓑衣先生景金本注云，》	深溪古岸，到秋来、莎密茸茸无极。楝择修纤归洞府，虚落晴天吹炙。两束丝乾，千条绳就，不假良工织。闲轩亲自，结成渔父装饰。时伴樵牧嬉游，青山绿水，带雨和烟适。妙绝珍幽径晚，披雪冲开芦荻。我本忘名，人皆易号，唤作蓑衣客。佗年功满，化云天上无迹。
元	张昱	《睡觉》	满院杨花风力轻，牡丹时月好晴明。帘垂不知白日晚，睡觉忽闻黄鸟鸣。万斛春光金盏酒，百年心事玉人筝。刘伶未到忘形处，枉自闲将畚锸行。
元	刘敏中	《菩萨蛮 贾君彦明为阳丘丞，三年职扬政举，》	挈家来吃山城水。三年不剩公田米。何物办归装。一车风满箱。吾人垂泪叹。过客回头看。谁不爱清官。清官似子难。
元	杨维桢	《毗陵行》	孟冬四将发勾吴，弯弓誓落双髡颅。智谋无过史万叶，嫖姚无加李金吾。前茅已作破竹刃，三覆乃里含沙狙。常山长蛇一断尾，即墨怒牯齐奔?甫。玉蕊孤军呼庚癸，皂鸦万甲迷模糊。江南长技江北无，蒲牢一吼千鲸呼。赤杠卓入铁瓮户，铁翅横截丹阳湖。捣虚之策不出此，赤手可缚生于菟。当时上将陷江都，至今莫赎千金躯。后来飞将慎勿疏，襄王城头啼白乌。如何临期易将犯兵忌，何必不读孙吴书。乌乎！临期易将犯兵忌，何必不读孙吴书。
元	尹志平	《踏云行 自咏》	薄利虚名，谁人能戒。前头路险犹贪爱。惟予不肯着浮华，中心有愿超三界。广布慈风，休生懈怠。心怀忍辱常宁耐。豁开心地若虚空，分明。
元	王冕	《梅花 其三》	朔风吹寒脱繁木，石溜潺潺出空谷。荒村野店少人行，独有寒梅照寒渌。玉质灿灿无纤埃，春风不来花自开。平生清苦能自守，焉肯改色趋樽缶？我与梅花颇同调，相见相忘时索笑。冰霜岁晚愈精神，不比繁华易凋耗。长安多少骑马郎，寻芳竞集桃李场。东家买酒西家尝，引得世间蜂蝶忙。
元	丘处机	《点绛唇 鸣鹤馀音卷之四》	昨夜醺醺，醉中似觉乘丹凤。笙歌共。四天飞纵。入桃源洞。正向深溪，闲把明珠弄。晨动。一声风送。惊断游仙梦。
宋	释原妙	《偈颂六十七首》	昔年瞎却我恨，今朝穿却你鼻。冤冤相报无休，莫若克己复礼。非惟和尚同尘，免得递相钝置。
元	杨维桢	《春侠杂词（一十二首）》	宜男草生小院西，阶前锦石与人齐。钱塘潮生当午信，丹鸡飞上上头啼。
元	杨维桢	《苏台竹枝词  一十首》	百尺楼台倚碧天，栏干曲曲画屏连。侬家自有苏台曲，不去西湖唱《采莲》
元	瞿智	《柬熊松云》	西冈无奈景纯何，陶写新诗日渐多。宜似兰苕飞翡翠，每嗟荆棘长铜驼。日曛山崦收黄雾，秋入江风动白波。复忆松云老文学，醉乘箫凤肯相过。
元	王丹桂	《木兰花慢 用长春真人韵》	忆当时颖脱，道情浓，世缘疏。爱古洞深溪，苍松翠柏，万景齐敷。箪瓢粗为遣日，乐贫闲、况味胜莼芦。千古昏昏醉梦，廓然一旦樵苏。瑶图。宝?幽微，精勤佩，未尝辜。庆灵验昭昭，心花灿灿，并没凋殂。威雄猛持慧剑，屏三尸、六贼泯狂徒。永保胎仙出入，往来紫府清都。
元	姬翼	《万年春》	生灭无情，古今轮转平如水。急须堤备。作个前程计。自有元初，一点何曾离。灵无比。炼成真体。寿量齐天地。
元	白朴	《沁园春 十二月十四日为平章吕公寿》	盖世名豪，壮岁鹰扬，拥兵上流。把金汤固守，精诚贯日，衣冠不改，意气横秋。北阙丝纶，南朝家世，好在云间建节楼。平章事，便急流勇退，黄阁难留。菟裘。喜遂归休。着宫锦、何妨万里游。似谢安笑傲，东山别墅，鸱夸放浪，西子扁舟。醉眼乾坤，歌鬟风雾，笑折梅花插满头。千秋岁，望寿星光彩，长照南州。
元	周砥	《游龙岩三洞之间》	商颜紫芝久不采，淮南丹书竟安在。仙人劝我三洞游，身如骑龙到东海。海气茫茫云雾回，白波卷雪连山来。双童手弄海底日，红光一道金莲开。瑶草绿可折，琼树花冥冥。昔人炼丹丹灶在，锦苔绣石光清荧。雷行半空中，逢逢击天鼓。玉女鸾笙时下来，前头四足神鱼舞。醉拂珊瑚鞭玉虎，我欲因之穷洞府。闻访八公五云里，为说苍生受辛苦。不然飞出西华巅，太极总仙之洞天。安得周回更二千，直与龙岩之洞相钩连。莲花峰上重携手，笑揽霞觞窥八埏。
元	王寂	《采桑子》	马蹄如水朝天去，冷落朝云。心事休论。蘸甲从他酒百分。不须更听阳关彻，消尽冰魂。惆怅离尊。衣上馀香臂上痕。
元	方澜	《石门晓行》	风高木叶脱，从此晓寒新。积雨见初日，远山如故人。烟村一苇渡，野寺数家邻。独念行藏异，沙鸥未我驯。
元	王哲	《心月照云溪》	一身得得，好把逍遥做。莫恋色和财，又名利、荣华不顾。心中逸乐，管取绝忧愁，处清凉，无热恼，事事成开悟。任行任住。坐卧皆从所。玉诀与金科，这两般，频频览觑。玄机密妙，诀许自陈明，结圆成，攒莹玉，捧入长生路。
元	吴师道	《德兴开化道中三首》	春晨气澄穆，杂卉香满路。百舌鸣高林，墟烟淡如雾。农夫启门出，在野各有务。行人独何为，憧憧自来去。
元	王冕	《谩兴（四首）》	青山隐隐带滦河，金碧光中望馺娑。五谷不生羊马盛，二仪殊候雪霜多。打围阵合穹庐转，警跸声传御驾过。漠漠黄沙天万里，壮心未解说风波。
元	马钰	《清心镜 勉门人》	休虚诞。休虚诞。不可倚而不倚，道中相玩。全性命、不比寻常，下的端了干。出家儿，呈手段。把从前爱底，顿然猛拚。发一志、决烈修持，与神仙作伴。
元	萨都剌	《用韵寄龙江》	之子金山去，梅天雾气沉。海风吹浪急，江雨入楼深。火尽无茶味，更长过烛心。明朝好晴色，应是寄新吟。
元	郝大通	《南柯子 示众 金莲正宗记卷五》	地肺重阳子，昆仑太古仙。二人结约未生前。托居凡世，飞下大罗天。共阐玄元教，行藏度有缘。奈何不悟似流泉。别后相逢，再约一千年。
元	李俊明	《酹江月 壬寅中秋，与杨外郎仲朋、侄婿郭仲》	中庭待月，正催诗雨过，暮山横碧。别有连昌秋几度，一话团?今夕。万里清风，坐中为我，扫尽云踪迹。冷光不似，寻常些小窥隙。应笑白发功名，倚楼看镜，惟酒禁愁得。且斗尊前身见在，风生谈席。洛下仙舟，斗间星使，邂逅非生客。天涯双桂，广寒谁念幽寂。
元	王恽	《浣溪沙 至元九年秋九月，登秋风亭观雨，赋》	雨势苍山共一云。雨声作气张三军。秋风亭下叶缤纷。官事何忧严限促，天心不负老农勤。夜窗孤客尽先闻。
元	邵亨贞	《红林檎近 冬雨晚晴，次谢士英韵》	山晚牛羊下，野荒凫雁肥。雨脚度江远，日光映林微。泥深何堪纵步，倚杖漫立苔矶。望极浦口云归。寒气透征衣。断冰随浪楫，斜竹偃风扉。江空岁暮，村深人迹还稀。待霜桥梅破，茅堂酒暖，放船速客延晖。
元	李齐贤	《巫山一段云 松都八景  紫洞寻僧》	傍石过清浅，穿林上翠微。逢人何更问僧扉。午梵出烟霏。草露沾芒屦，松花点葛衣。鬓丝禅榻坐忘机。山鸟漫催归。
元	关汉卿	《滚绣球》	有日月朝暮悬，有鬼神掌着生死权，天地也，只合把清浊分辨，可怎生糊涂了盗跖颜渊：为善的受贫穷更命短，造恶的享富贵又寿延！天地也，做得个怕硬欺软，却原来也这般顺水推船。地也，你不分好歹何为地？天也，你错勘贤愚枉做天！哎，只落得两泪涟涟。
宋	释原妙	《偈颂十二首》	一二三四，四三二一。钩锁连环，银山铁壁。觑得破，跳得出。大千沙界海上沤，一切圣贤如电拂。若是觑不破不出，切须翻天覆，地离巢越窟。
元	马钰	《清心镜 寄西庵李法师》	李法师，听予劝。休苦哀人，自先救援。把心灯、剔正光明，照个中宫殿。大丹成，功夫遍。惺洒灵童，自然出现。等紫书、玉诏来宣，访瑶。
元	马钰	《西江月》	心内常搜己过，口中不说他非。世人为处我无为。乞食街前不耻。日日饱餐玉蕊。时时烂饮刀圭。一朝引出化生儿，方显道家活计。
元	王庭筠	《大江东去 癸巳暮冬小雪，家集作》	山堂晚色，满疏篱寒雀，烟横高树。小雪轻盈如解舞，故故穿帘入户。扫地烧香，团栾一笑，不道因风絮。冰生砚，问谁先得佳句。有梦不到长安，此心安稳，只有归耕去。试问雪溪无恙否，十里淇园佳处。修竹林边，寒梅树底，准拟全家住。柴门新月，小桥谁扫归路。
元	白朴	《天净沙 冬》	一声画角谯门，半庭新月黄昏，雪里山前水滨。竹篱茅舍，淡烟衷草孤村。
元	王处一	《满路花》	普天诸道众，的可认真修。九关无漏果，万神留。金铅玉汞，水火自添抽。三田云浪滚，搬载金丹，玉人稳驾神舟。乾坤净、日月交流。功行悉圆周。一娄真性在，任遨游。满空仙眷，接引按云头。浩然超法界，应化人间，大罗玉簿名收。
元	王哲	《渔家傲 赠宁生》	夫唤三郎妻九姐。两椽合得一间舍。骨作樯梁皮作瓦。休夸诧。父娘成就伊居也。儿愿室家女愿嫁。舅姑修葺何时罢。日日功钱难答谢。听余话。长行孝顺酬斯价。
元	王哲	《望蓬莱 此下原有虞美人害风饮水知多少一首》	逢九变，逢九变，须用宝刀裁。阴魄莫随魔鬼转，阳魂合赶好梨来。今已免轮回。公听取，公听取，道眼正堪开。四假身躯宜锻炼，一灵真性细详猜。有分看蓬莱。
元	杨维桢	《苕山水歌》	苕山如画云，苕水如篆文。使君画船山水里，荡漾朝晖与夕曛。中流棹歌惊水鸭，捷如竞渡千人军。渡头刘阮郎，清唱烟中闻。为设胡麻饭，招手越罗蚡。既到车山口，还过溘水濆。东盛坝前折杨柳，西庄漾下纫香芹。东村击鼓送将醉，西村吹笛迎余醺。三日新妇拜使君，野花山叶斑斓裙。使君本是龙门客，宫衫脱锦披黄斤。愿住吴侬山水国，不入中朝鸾鹄群。酒酣更呼酒，挽衣劝使君。游丝蜻蜓日款款，野花蛱蝶春纷纷。君不见城南风起寒食近，老农火耕陈帝坟。
元	耶律铸	《太常引 题李隐君文集》	扣声寂寞播阳春。看流水、混行云。大雅扶轮。忍颜继、齐梁后尘。清风明月，四时长在，光景自长新。不见谪仙人。更何处、乘槎问津。
元	王哲	《如梦令》	九七门开八脉。洞达永无相隔。浑似吐氤氲，运转周回素白。难测。难测。一点当中堪赫。
元	元好问	《定风波 永宁范使君园亭，会汝南周车器，汾》	离合悲欢酒一壶。白头红颊醉相扶。见说德星今又聚。何处。范家亭上会周吴。造物有情留此老。人道。洛西清燕百年无。六客不争前与后。好。龙眠老笔画新图。拟六客君显、淄川李德之、用东坡体。
元	惟则	《湖村庵即事》	竹根吠犬隔溪西，湖雁声高木叶飞。近听始知双橹响，一灯浮水夜船归。
元	王哲	《摸鱼儿》	叹骷髅、卧斯荒野。伶仃白骨潇洒。不知何处游荡子，难辨女男真假。抛弃也。是前世无修，只放猿儿傻。今生堕下，被风吹雨日，更遭无绪牧童打。余终待搜问因由，还有悲伤，那得谈话。口衔泥土沙满眼，堪向此中凋谢。长晓夜。算论秋冬年代，春和夏。四时取寡。人家小大早悟，便休夸俏聘风雅。
元	王哲	《惜芳时》	甲经入火分明看。庚虎在、水中游玩。往来相送同为伴。自然是、两家拘管。善能调养成片段。里外更使成交换。空中有个青童唤。恁时节、
元	刘仲尹	《南歌子》	榴破猩肌血，萱开凤尾黄。旧间风簟雪肌凉。一枕浓香。魂梦到巫阳。云描瑶草，莲腮洗玉浆。碧梧深院小藤床。此意一江春水正难量。
元	丁鹤年	《暮春（二首）》	一夕春归变九垓，千红万紫尽尘埃。韶光淑气逡巡退，暑雨炎风烂熳来。
元	杨维桢	《燕子辞四首》	宜男草生春又归，美人春病减腰围。何如使君堂前燕，将得春雏入幕飞。燕子将雏春又深，不堪春思似秋心。东郊春入车前景，荡子马蹄何处寻？燕子来时春雨香，燕子去时秋雨凉。鸳鸯一生不作客，夜夜不离双井塘。燕子楼头是妾家，燕来燕去入容华。只应韩重相思骨，化作潮中并蒂花。
元	周砥	《经杜樊川水榭故基》	落花风里酒旗摇，水榭无人春寂寥。何许长亭七十五，野莺烟树绿迢迢。
元	王冕	《劲草行》	中原地古多劲草，节如箭竹花如稻。白露洒叶珠离离，十月霜风吹不倒。萋萋不到王孙门，青青不盖谗佞坟。游根直下土百尺，枯荣暗抱忠臣魂。我问忠臣为何死？元是汉家不降士。白骨沉埋战血深，翠光潋滟腥风起。山南雨暗蝴蝶飞，山北雨冷麒麟悲。寸心摇摇为谁道？道傍可许愁人知。昨夜东风鸣羯鼓，髑髅起作摇头舞。寸田尺宅且勿论，金马铜驼泪如雨。
元	张弘范	《浣溪沙》	新卜西山崦下庄。疏篱编竹草苫堂。门前流水柳成行。满目烟岚诗酒地，十年鞍马是非场。虚名半纸几多忙。
元	段成已	《中秋之夕封生仲坚卫生行之携酒与诗见过依韵》	夜凉河汉静无声，澄澈天开万里晴。蟾吐寒光呈皎洁，桂排疏影甚分明。良宵方喜故人共，醉语那知邻舍惊。一片诗魂招不得，九霄直与月俱清。
元	王哲	《西江月》	人要修行猛做，我心除尽堪为。不将筋力谩胡施。闲里真清渐自。白雪变成姹女，黄芽养就婴儿。两般消息有谁知。悟彻分明便是。
元	王恽	《木兰花慢 河内人焦其氏得作乐器，仅容一握》	舞，周旋踮曲尽音节，昔人未之见也。座间承待制翰学命不肖以乐府木兰花慢歌之，因状其名，曰鸣凤双栖曲爱双鸣栖凤，趁舞袖，共婆娑。恨叠鼓凝笳，繁弦急管，悲壮何多。金泥小檀花面，尽凄清、翻尽雪儿歌。幄殿悄闻私语，铜龙冷籁秋波。明妆高烛洗金荷。心赏重经过。听一曲流连，珠帘画栋，几度斜河。红云岛，仙音部，说新声、得意掩云和。看取长安日近，春风摇荡鸣珂。
元	刘秉忠	《鹧鸪天》	水满青溪月满楼。客怀须赖酒消愁。风回玉宇三更夜，露滴金茎八月秋。情脉脉，思悠悠。星河织女隔牵牛。乘槎欲把仙乡问，也似浮生有白。
元	蒲道源	《点绛唇 赵嘉议大尹寿席》	政感丰年，天公不禁兴之酒。金卮如斗。满献君侯寿。福禄川增，来处由宽厚。从今后。平登朝右。官与人长久。
元	马钰	《恣逍遥 继重阳韵》	二气绵绵，调来细细。向琼壶里头封闭。子午宫前，玉金周济。这玄妙分明，免教商谜。天上灵苗，海中根蒂。霞光布灿无涯际。忽见真容，如同玉腻。通元始修行，在乎子细。
元	王吉昌	《江梅引》	猿颠马劣论修真。最艰辛。道难亲。要个惺惺，慷慨脱凡尘。推倒恩山心裂碎，乐云水，归依德有邻。坎离真造养元神。曲江滨。药苗新。酝就琼田，富国已安民。壮观九阳玄体健，挥法界，表巍巍，道化纯。
元	王冕	《吉祥草》	得名良不恶，潇洒在山房。生意无休息，存心固久长。风霜空自老，蜂蝶为谁忙？岁晚何人问？山空暮雨荒。
元	马钰	《西江月》	江畔溪边雪里。阴阳造化希奇。黄芽瑞草出幽微。别是一般香美。用玉轻轻研细。烹煎神水相宜。山侗啜罢赴瑶池。不让卢仝知味。
元	元好问	《木兰花慢》	拥都六冠盖，瑶圃秀，转春晖。怅华屋生存，丘山零落，事往人非。追随。旧家谁在，但千年、辽鹤去还归。系马凤凰柱，倚弓玉女窗扉。江头花落乱莺飞。南望重依依。渺天际归舟，云间汀树，水绕山围。相期。更当何处，算古来、相接眼中稀。寄与兰成新赋，也应为我沾衣。
元	吴师道	《德兴开化道中三首》	宿云逗疏雨，睒睒吐晨旭。晴光动千花，霞雪眩川谷。白鹇戏深丛，黄鸟鸣灌木。俯仰竟忘疲，历此溪百曲。
元	张可久	《木兰花慢 维扬怀古》	笑多情明月，又随我，上扬州。爱十里珠帘，千钟美酒，百尺危楼。风流。聒天笳鼓，记茱萸、漫下菊花酒。淮水东来渺渺，夕阳西去悠悠。巡游。当日锦帆收。翠柳缆龙舟。但老树寒蝉，荒祠野鼠，古渡闲鸥。娇羞。美人如玉，算吹箫、座客不胜愁。未可腰钱鹤背，且将十万缠头。
元	杨维桢	《冶春口号（七首。寄昆山袁、吕、郭三才子）》	鲛卵兼金传海上，海人一尺立阶前。娄江马头天下少，春水如天即放船。
元	张可久	《风入松 三月三西郊即事》	啁喳娇燕语茅茨。红暗海棠枝。双丫小髻谁家女，踏青归、三月三时。淡淡郁金衫子，盈盈玉药钗儿。避人忙掩女仙祠。背后见腰支。金鞭过客争回首，拉山翁、怀古成诗。当日萝村里，误人曾有西施。
明	楚石梵琦	《燕京绝句（八首）》	漆园山下葬车尘，冷水潭边拜扫人。一种白杨千万叶，空令儿女泪沾巾。
元	张雨	《水调歌头 为初心真人七    初度时延祥?》	瑞霭延真馆，春满瑞真家。绛县老人年纪，更柰紫髯何。前日黄华迎赐，赐予青毡旧物，田野总讴歌。报贶启金，笙鹤恰来过。问蟠桃，花结实，树交柯。今朝佳气五云，都在牡丹坡。何物可为公寿，直比心如明月，清镜阅人多。于此看勋业，铜狄细摩挲。
宋	释原妙	《偈颂六十七首》	身贫道贫，无法可亲。一味盲枷瞎棒，闻者见者莫不生嗔。黄金自有黄金价，终不和沙卖与人。
元	杨维桢	《法吏》	法吏本止虐，非以虐为屠。仁君除肉刑，仁吏泣丹书。况以私怒逞，锻炼及非辜。冥理绝好还，天网元费疏。怀哉沈姆诫，可但俱焚如。
元	马钰	《满庭芳 寄段录事孙助教道友等》	诸公学道，略听予言。如同干句家缘。试看登杆踏索，走马行船。何曾说辛道苦，遇艰难、转转心坚。忘危险，更忘身忘命，忘后忘前。不管傍人冷笑，殷勤地，常常谨谨专专。假是苏秦陆贾，说不回肩。人能如斯向道，可搜真、搜妙搜玄。无不悟，又何愁不做神仙。
元	谭处端	《恣逍遥》	自慕贫闲，来来懒惰。憨憨地、并无灾祸。残羹冷饭，全无烟火。吃一碗、肚暖则个。他是他非，於予可可。眼前事、近来识破。腾腾兀兀，随缘且过。恣逍遥、住行坐卧。
元	刘敏中	《满江红 又次前韵 搔瓜事见刘向新序》	我笑前人，痴绝甚、搔瓜钻李。天壤内、神奇腐朽，有所穷已。才见凌风霄汉上，忽看垂翅蓬蒿底。试闲将、得失遍思量，凡经几。无汝愧，从渠毁。非我有，何吾喜。但物来即应，尽心焉耳。一榻高眠人事了，一瓢乐饮家缘理。也何曾、直待马千蹄，童千指。
元	雅琥	《上执政四十韵》	圣主飞龙日，求贤似拾珍。典谟皆故老，登用必元臣。日月当黄道，风云拥紫宸。华封归帝力，寿域囿吾民。旭旭时将旦，熙熙物自春。唐虞风未远，邹鲁俗还淳。往者三灵坠，扶持赖有人。斩鲸清海沸，炼石补天迍。工鲧趋刑辟，皋夔起隐沦。明公辞政久，首诏趣装频。渴慰苍生望，饥怜赤子贫。朝阳先睹凤，春历正书麟。总代天成化，俱为政入神。五朝居辅弼，三世掌经纶。皇眷恩波阔，玄功德泽均。房谋兼杜断，萧律继曹遵。历法羲经秘，书文颉篆新。山河由秉笔，社稷在垂绅。众水宗南渤，诸星拱北辰。济为舟楫重，任托股肱亲。玉烛调元气，金枢运大钧。都俞闻密赞，谏论喜重陈。声教流沙外，讴歌碣石滨。乌台分绣斧，凤诏继华茵。练达时无匹，公忠世绝伦。栋梁支大厦，柱石表重闉。天下皆桃李，人间静棘榛。中台方正席，东阁又延宾。有客怀吾道，无媒致此身。穷经甘寂寞，抱拙忍酸辛。虎榜叨前列，鹓墀接后尘。郎潜嗟咄咄，吏隐叹逡逡。十口长为旅，三年屡卜邻。稻粱犹不足，抱负岂能伸？养母留甘旨，居官守诲谆。正言期董贾，枉道耻仪秦。草芥难终弃，刍荛尚可询。修涂多骏足，沍辙有潜鳞。未遂风云信，犹沾雨露仁。天瓢能一滴，只尺是通津。
金	元好问	《秋怀》	凉叶萧萧散雨生，虚堂淅淅掩霜清。黄华自与西风约，白发先从远客生。吟似候虫秋更苦，梦和寒鹊夜频惊。何时石岭关头路，一望家山眼暂明？
元	王逢	《僧莲松桧图歌书遂昌山人郑明德序后》	莲公画称东吴精，草蔓花房未尝写。森张意象亭毒表，辄有神人助挥洒。常州貌得剑井松，剑气曣温相郁葱。膏流节离祸幸免，至今颜色青于铜。孔庙之桧尤硉矹，地媪所守龙所窟。栾柯落阴根走石，疑是忠臣旧埋骨。松兮桧兮岂偶然，陵霜轹雪兵燹年。箭痕刀瘢尽皲裂，用命欲拄将崩天。王姚凭城亲被坚，身歼城破百代传。无人上请配张许，日夜二物风雷缠。郑君古君子，此文此画良有以。我题短章非斗靡，用吊忠魂附遗史。吁嗟烈士长已矣。
元	王处一	《满庭芳 赠广陵镇散人》	圣诀仙方，玄机玄理，无文口口相传。幸蒙师诲，说破未生前。默把周天斡运，见参罗、万象推迁。成造化，真龙真虎，真汞与真铅。黄庭交会处，五行颠倒，八卦穿连。仗玉炉金鼎，巨火烹煎。九转功夫数足，丹成也、阴尽阳全。长生道，非遥非近，非缺亦非圆。
元	王哲	《转调斗鹌鹑》	一个灵明，作仙子材。响彻瑶宫，金自开。为忒玲珑出蓬莱。降下来。谪在凡间，托生俗胎。只恐身便，洒色气财。混一回。风流此心便灰。复悟前真免轮回。没甚灾。看看却得，重上玉台。
元	冯子振	《鹦鹉曲 夷门怀古》	人生只合梁园住。快活煞几个白头父。指他家五辈风流，睡足胭脂坡雨。说宣和锦片繁华，辇路看元宵去。马行街直转州桥，相国寺灯楼几处。
元	王吉昌	《减字木兰花 九还阳丹进道 右初一日震偶巽》	长男尊女。甲帐辛堂同宴处。一返游魂。闪灿炉开火力温。风雷酷烈。威赫云深明电掣。烟雨。飞下金乌宿桂宫。
元	王沂	《满江红 寿张良卿学士》	九万扶摇，试看取、垂天鹏翼。追往事，星辰剑履，玉陛山立。为问宝香黄阁梦，何如仙阙丹台籍。写风流、杖屦人耆英，今犹昔。诗酒部，笙歌席。松菊社，烟云屐。早东风为报，日边消息。虎节貂蝉端旧物，分封准拟如椽笔。对西山、一笑五千年，髯如戟。
元	钱应庚	《西江月》	往事俄惊如梦，白头追感前时。半生辛苦为吟诗。词笔轮君工致。世变俱成老大，年来更觉衰迟。通家欲结岁寒期。未必天工无意。
元	王旭	《临江仙 寿黄镇抚》	莫怪今年秋色晚，黄花留过重阳。要随仙客九霞觞。助添无量寿，满意泛清香。富贵功名天已了，何须更问行藏。安排紫绶与金章。五云乡不远，高举看翱翔。
元	张宪	《与宁子廉马敬常饮酒得移字》	我爱中州双国士，尊前为我解金龟。南山石烂歌逾缓，铜柱沙沉迹未移。割土有人窥汉鼎，磨崖无客颂唐碑。狂生雅抱澄清志，况是闻鸡起舞时。
元	刘敏中	《最高楼 次韵答张县尹》	高高屋，罗幕卷轻漪。阿渚一周围。雄吞不数针三碗，治生何计韭千畦。是贤乎，既富矣，又时兮。我喜踏探梅溪畔月。君爱扫煮茶枝上雪。君遣兴，我心夷。东家画鼓更深舞，西家红烛醉时归。莫教他，知我辈，
元	王哲	《满庭芳 赠侄》	非乐英材，都缘业重，奈何学父相陵。暗思揣已，亘昔并无能。最苦于身学浅，生徒拥、战战兢兢。来咨问，心中唬得，恰似履薄冰。宁曾。为模范，果然当死，偏得人憎。又番成羁绊，早晚超升。拂袖崇真向道，前程访、霞友云朋。蓬莱路稳，相从去须登。
元	马钰	《黄鹤洞中仙 鸣鹤馀音卷四之》	终日驾盐车，鞭棒时时打。自数精神久屈沉，如病马。怎得优游也。伯乐祖师来，见后频嗟呀。巧计多方赎了身，得志马。须报师恩也。
元	王哲	《啄木儿》	自行自行。见性不用命。自惺自惺。黑飚先捉定。使倒颠并。唯堪咏。两脉来回皆吉庆。辨清清、与静静。乌龟儿、从兹警省。放眼耀、光明焕炳。瓷水中游、涛间逞。望见赫曦山上景。转波恬、又浪静。
元	王冕	《旅次》	露下竹风清，孤楼恰二更。天垂沧海极，月转大江横。道味穷时熟，诗情旅次生。飘流何所拟？泰华一毛轻。
元	元好问	《木兰花慢 送亲家丈（原作又从南塘本改）问》	又东门送客，侧身西望长嗟。算万里功名，几番风雨，何限云沙。相看已过半百，甚年年、各在一天涯。秋气偏催过雁，疏烟细点归鸦。旌旗未卷鬓先华。清泪落悲笳。问蜀道登天，锦城虽好，得似还家。关心老来婚嫁，要与余、邻屋共烟霞。到征西车马，轮他杜曲桑麻。
元	张可久	《凤栖梧 游雁荡》	两袖刚风凌倒景。小磴松声，独上招提境。碧水流云三百顷。白龙飞过青天影。折脚铛中留苦茗。野菊生花，犹记丹砂井。吹罢玉箫山月冷。
元	邵亨贞	《虞美人》	无情世事催人老。不觉风光好。江南无处不萧条。何处笙歌灯火作元宵。承平父老头颅改。就里襟怀在。相逢不忍更论心。只向路旁握手共沉。
元	王冕	《独宿》	独宿输吾惯，石床苔藓丰。气清神自固，梦不与人同。灯焰悬空壁，炉香袅细风。如何纨绮辈？服药取奇功。
无	元无名氏	《不平歌》	不遣魔军杀不平，不平人杀不平人。不平人杀不平者，杀尽不平方太平。
元	王冕	《秋怀 十二》	酌彼涧下水，弹此石上琴。希声应弦起，幽幽孤凤吟。曲中万里意，三叹无知音。岂但无知音？终恐无知心。
元	程文海	《玉楼春 次韵王豢彦博右丞咏梅》	梁园赋客情无奈。嚼到梅花和蜡爱。偏怜初日透宫黄，怕染春风成野黛。游蜂怪底随飞盖。捡得繁枝偿酒债。玉堂开卷已春残，红紫纷纷都异。
元	杨维桢	《红酒歌谢同年智同知作》	扬子渴如马文园，宰官特赐桃花源。桃花源头酿春酒，滴滴真珠红欲然。左官忽落东海边，渴心盐井生炎烟。相呼西子湖上船，莲花博士饮中仙。如银酒色不为贵，令人长忆桃花泉。胶州判官玉牒贤，忆昔同醉琼林筵。别来南北不通问，夜梦玉树春风前。朝来五马过陋廛，赠我胸中五色线，副以五凤楼头笺。何以浇我磊落抑塞之感慨，桃花美酒斗十千。垂虹桥下水拍天，虹光散作真珠涎。吴娃斗色樱在口，不放白雪盈人颠。我有文园渴，苦无曲奏鸳鸯弦。预恐沙头双玉尽，力醉未与长瓶眠。径当垂虹去，此兴吞百川。我歌君扣舷，一斗不惜诗百篇。
元	王冕	《白云歌为李紫□作》	我歌谪仙白云歌，清风飘飘吹女萝。女萝风飞白云出，秦山楚山争嵯峨。秦楚之山青欲舞，白云不向湖山住。忘机在我读书窗，要养贞姿归太素。满山红紫光陆离，白云施施自无为。奔腾汹涌作霖雨，白云悠悠若无侣。白云在天不可呼，白云在地不可孤。卷舒变灭了无意，粲粲不受纤尘污。我与白云皆幻住，白云与我应同趣。孤飞感我庭闱情，回首青山不知处。我欲高飞洞庭船，赊月买酒邀谪仙。为君唤雪梅花天，握手一笑三千年。
元	元好问	《浣溪沙 方城仙翁山北水庄成，而良佐以事系》	百折清泉绕舍鸣。隔年杨柳绿阴成。藕花多处一舟轻。行处自由皆乐事，得来无用是虚名。等闲荣辱不须惊。
宋	释原妙	《颂古三十一首》	无端平地起干戈，争似属牛人更多。满面惭惶无著处，低头依旧入烟萝。
元	杨维桢	《送谢太守》	朝廷遣使航东海，万里南来送玺书。著屐登山良不恶，分符典郡复何如？白苏事业千年后，吴楚封疆百战余。今日养民方急务，肯将征算及舟车？
元	元好问	《鹧鸪天》	偃蹇苍山卧北冈。郑庄场圃入微茫。即看花树三春满，旧数松风六月凉。蔬近井，蜜分房。茅斋坚坐有藜床。傍人错比扬雄宅，笑杀韩家书锦。
元	王哲	《红窗＊》	到明年，大丰熟。这心中，全然不烛。越越底，劫劫波波，贪名利。地变黄金由未足。因何却不种、来生好福。岂知两两三三，看五。
元	李天翼	《临江仙 和元遗山 附见遗山乐府内》	南去北来人自老，落花飞絮悠悠。思君一度一登楼。无穷烟水里，何处认并州。忽见姓名双泪落，新诗聊浣离愁。若为重醉绣江秋。芙蓉明月下，来往一扁舟。
元	洪希文	《沁园春 寿东泉郡公 汉文帝纪，初为郡守，为》	农乐丰年，击坏西东，千仓腐红。正火剂漫山，丹青炫转，朱华冒水，云锦缤纷。钟秀燕山，分付壶峤，郁郁葱葱初度辰。人争道，卿云甘露，毓瑞储精。公余玉尘纶巾。远赛过唐贤辈行人。看笔军扫阵，羊欣给役，诗工缀锦，王翰求邻。咀嚼群经，搜罗百史，办下功夫日日新。东泉水，愿永沾学海，混混涯津。留京师，左以与之。史记天官书，若烟非烟，若云非云，纷纷，萧瑟轮，是谓卿云。卿音庆，轮音菅。
元	陈基	《送侄让还吴》	西风萧萧鸿雁鸣，行子悠悠随旆旌。百年衣食仰奔走，四海甲兵纷战争。猥将笔札事卿相，叨备戎行陪俊英。军中草檄吾何有，马上操觚汝所能。人称阿买八分好，我爱永兴戈法精。吾女咿嚘学言语，汝儿读书知姓名。中年窃禄正为此，使有石田归力耕。汝今还家我羁旅，各劝加餐调寝兴。升堂再拜谒从母，儿妹踉跄欣走迎。扁舟石湖上先陇，霜露既降草木零。丁宁为我戒樵牧，慎勿剪伤松柏青。我欲还山结茅屋，五岳逍遥期向平。乞身时宰苦未许，南望白云劳我情。
元	马钰	《西江月》	守拙宜乎宁耐。曾分秀气三台。龙吟虎啸去还来。明月清风自在。五道霞光覆载。神珠养就辞胎。一声霹雳洞门开。始觉山侗奇怪。
元	姚燧	《浪淘沙 为柴氏题》	河水发昆仑。浩浩泉源。余波九里润犹存。若问是谁家胄出，显德诸孙。今日在清门。玉季金昆。能时夏清与冬温。直得銮坡褒一字，华衮休。
宋	赵福元	《蚊》	隐隐雷声语暮天，欺风偷到玉堂前。纱厨浸月凉如水，赢得珠钿臂上眠。
元	王惟一	《西江月》	沐浴即非卯酉。子时冬至休求。但行中道本无修。方信无中生有。宇宙在乎吾手，常骑铁马闲游。无拘无束且优游。日夜簪花酌酒。
元	虞集	《无俗念 以上十三首强村丛书从鸣鹤馀音辑录》	十年窗下，见古今成败，几多豪杰。谁会谁能谁不济，故纸数行明灭。乱叶西风，游丝春梦，转转无休歇。为他憔悴，不知有甚干涉。寥寥无住闲身，尽虚空界，一片中宵月。云去云来无定相，月亦本无圆缺。非色非空，非心非佛，教我如何说。不妨跬步，蟾蜍飞上银阙。去另录案诗馀图谱补遗卷七误补虞集霜天晓角翦雪裁冰一首，原词乃宋楼作，见绝妙好词卷三。
元	王逢	《江边竹枝词（七首）》	乱石呀声大小湾，石中无玉作连环。楚江风浪吴烟雨，翠锁修眉八字山。
元	王哲	《满庭芳》	问修行，家住坐，金木水相当。中起火，五事并施张。许神仙全气爽，都是、绝尽嵩荒。原正，传妙用，雨液味堪尝。浆。频做作，通琼路，显现嘉祥。金丹、真耀莹，彩辉光。兀腾腾渺邈，游处、声韵琅琅。辰见，人得得，出自满庭芳。
元	杨维桢	《漫兴（七首）》	我爱东湖旧广文，更过水口觅将军。醉归尝骑广文马，不怕打鼓噤黄昏。
元	马钰	《金莲出玉花 拆丿字起》	姜公惠故纸然传旨。下清吟专谢纸。帛迁延。笔书笺见前。开微寡。擘悭心当舍下。惠群仙。却酬君诗百篇。
元	吴存	《满江红 仪真次韵》	兴废荣枯，终不改、江山千古。笑当日、龙争牙战，一丸淮土。世乱分屯维重镇，国亡守死无降旅。到如今、贡赋甲东南，输天府。鸿与燕，千帆度。蝇与蚋，千家聚。有豪雄杜保，风流张绪。白发宁忘挥尘兴，青楼不是留琴处。待明朝、来问孝廉船，乘风去。
元	朱唏颜	《满江红 寿推官焦元播庆六十》	凤鹤翩跹，记昨梦、天锡九龄。从头数，再周甲子，屈指天星。上界仙人足官府，人间岁月自峥嵘。庆明时，生甫又生申，维岳灵。珠盈掌，金满。浮瑞，啭春莺。是乃翁阴德，心事分明。笔下万言多活国，胸中三尺久持衡。慰来苏，为雨福苍生，腾颂声。
元	张宪	《东门行》	东都门外古今稀，东宫二傅同日归。百官祖道设供帐，敕赐黄金作酒资。归来日日会亲友，尽卖赐金买醇酒。白头刚傅空劳劳，一杯鸩羽不就狱，博得君王祠少牢。
元	吴镇	《渔父》	风搅长江浪搅风。鱼龙混亲一川中。藏深浦，系长松。直待云收月在。
元	梁寅	《珍珠帘 内午冬雪》	西窗梦断檐光晓。雪交坠、山僮惊报。岩岫化银宫，似白云仙岛。万树梨花都开遍，怪一夜、春风来早。凝眺。想千家晏起，村巷幽悄。谁解唤扫庭除，命雕鞍迎客，玉壶注酒。金帐拥红妆，惜盛欢难久。何似袁安门昼掩，抱清冷、年年如旧。须候。候暖日烘梅，竹松回秀。
元	叶颙	《渔父曲》	雨过暮云收，江空凉月出。轻蓑独钓翁，一曲秋风笛。宿鹭忽惊飞，点破烟波碧。
元	宋＊	《浣溪沙 寿南阳周文卿八十》	生长升平鹤发翁。儿郎衣采照方瞳。晨昏甘旨凤城中。缓步不须鸠杖策，酡颜时藉蚁杯烘。懒将身世应非熊。
元	杨维桢	《嬉春体四绝》	花气不成雨，莺声都是春。戎装飞上马，疑是汉宫人。
元	马钰	《战掉丑奴儿》	斋前收拾行香火，供养饥贫。当办辛勤。决定於中隐好人。莫相轻。我今已得真消息，说与人听。须要虔诚。恭谨如同祭祀神。遇真真。
元	王恽	《鹊桥仙 为何继光寿》	调和谋断，论思机务。许大茫茫疆宇。当年姚宋救时才，听沙路、归来好语。阶翻红叶，省连温树。满贮春风瑞露。眼中庭桧苍苍，道晚节。
元	王哲	《祝英台 咏骷髅》	无事闲行郊野过。见棺函板破。里头白白一骷髅。独潇洒愁愁。为甚因缘当路卧。往来人诽谤，在生昧昧了真修。这回却休休。
元	元好问	《好事近 冬夜有怀 以上强村丛书本遗山乐府卷》	梦里十年心，情味梦回犹恶。枕上数行清泪，被惊乌啼落。西窗瓶水夜深寒，梅花瘦如削。只有一枝春在，问东君留著。
元	侯善渊	《诉衷情》	神仙妙诀古今传。谁会此幽玄。龟蛇自然呼吸，玄牝绵绵。铅中汞，汞中铅。两俱全。抽添加减，进火功夫，炼就胎仙。
元	杨载	《题沈君湖山春晓图诗卷》	莺随玉笛声偏巧，马受金羁气益骄。舞榭歌台临道路，佛宫仙馆入云霄。西湖春色年年好，底事诗翁叹寂寥。
元	李仁山	《西江月 附见天籁集卷下内。原题云，李仁山》	瑶英轻洒。姑射飘仙驾。巧夺孤山能变化。夭娇飞来白下。绝怜玉骨清姿。不随红紫芳时。要识天然标格，竹篱茅舍横枝。，得于孤山也。
元	马钰	《无调名 赠风翔酒郎中 渐悟集卷上》	杜康造底。昔日文君，当垆沽底。蓦想古业毕卓，亲曾偷底。是刘伶，十分偏爱底。帝前李白曾吐底。栾巴马起慈，救火遥底。司马相公，常常专专诫底。又争知，是郎中贵姓底。
元	王恽	《水龙吟 寿陈节斋》	倚天望汉台高，骞腾便到烟霄上。一时殊遇，风云俪景，元龙豪爽。刚断冰清，风流却有，东山雅量。道十年京洛，棠阴遗爱，人如醉，春风酿。一点德星回照，光浮动、太行千丈。戟门春静，人安事简，功余保障。燕寝香凝，不妨时在，骚坛吟赏。为使君预泛，凤池春浪，寿金华相。
元	马钰	《四仙韵 即减兰》	丘刘谭马。幸遇风仙亲教化。一别山东。云水秦川兴不穷。清贫快乐。自在逍遥无做作。清净门庭。阐出家风合圣经。
元	周伯琦	《答复见心长老见寄（二首）》	九载违离得远书，几更岁历斗旋枢。华星秋月超元白，峻岭重江限越吴。柏子树阴浮碧砌，莲花漏水响铜壶。老夫素有林泉癖，一曲何当乞鉴湖。
元	姬翼	《凤栖梧》	造物谩人人不懂。声色场中，傀儡闲般弄。今古废兴乾取哄。须臾戏罢俱无用。眼自不明真笼统。走骨行尸，逐势相迎送。强弱是非空冗冗。
元	王冕	《漫兴 其二》	燕赵官输急，江淮羽檄忙。山崩云惨惨，河决水茫茫。野客愁无奈，山翁老更狂。途传军士盛，即日下襄阳。
元	汪克宽	《题道士张湛然弹琴诗卷》	峄山白桐千年枝，金星烂烂蛇蚹皮。文光七轸蓝田玉，冰弦细绕吴蚕丝。丹山云暖凤皇语，露草寒蛩诉秋雨。娥英泣洒湘筠斑，迁客相逢话羁旅。翠岩悬瀑锵琼瑶，雷霆霹雳轰层霄。瞥波细萍浮荡漾，劈空轻絮飞飘飖。仙林唳鹤惊离别，老龙湫底吟寒月。海门送上子胥潮，澎湃奔腾卷残雪。羽人潇洒颜如仙，冯虚来往黄山巅。古音净洗筝琶耳，何须更濯丹砂泉？
元	刘敏中	《清平乐 野芳亭观画罗汉》	千金不换。壁上阿罗汉。古怪清奇君细看。画是如来变现。天龙鬼物青红。断崖流水孤松。知在野芳亭上，恍然兜率天中。
元	方夔	《晚眺》	依稀风景小羌村，不欠东屯稻菽园。阿魏捣香风送响，雕胡擘玉水开痕。招邀紫翠山当座，标拨红黄菊上盆。世上去来俱是客，随风吹送梦归魂。
元	杨维桢	《老奴》	张老奴，脱死囚。貂珰中，第一流。晋王床前受顾命，赖有亚子承箕裘。老奴建议何堂堂，唐家日月肯使窃朱梁？晋嗣皇，易为谁主著柘黄。呜呼，老奴之志不负唐，亚子负唐仍负张。
元	王沂	《御街行 送王君冕二首》	烟中列岫青无数。遮不断、长安路。杜鹃谁道等闲啼，迤逦得人归去。陇云秦树，周台汉苑，满眼相思处。停杯莫放离歌举。至剪烛、西窗语。元都燕麦又东风，自是刘郎迟暮。纫兰结佩，裁冰斩句，细和闲情赋。
元	蒲道源	《点绛唇 赋野荼》	玉蕊珑璁，绕篱盈树知谁种。碧云堆重。化作飞琼洞。句挽春衫，袅袅珠缨弄。风微动。行人飞。更着清香送。
元	谭处端	《沁园春》	爱欲无涯，有限形躯，休苦苦疲。这宿缘分有，儿和女是，他家衣饭，各自相随。谩使心机，空生计较，大限临头孰替伊。当须悟，早抽身物外，也是便宜。蹉跎下手犹迟。切莫外、周游觅妙微。但尘心起处，皆魔孽认，元初本有，锻炼昏迷。真静真慈，玄波涤荡，自在逍遥境上持。千朝后，现灵台一点，光射无为。
元	杨维桢	《毛女》	沙丘腥风吹腐化，华阴毛女藏双鱼。宫中雨露不可食，餐松啖柏留春容。桃花流水迷红雾，十二峰头度朝暮。自是婵娟有仙骨，入海徐郎岂知故。衣沐雨，鬟栉风，槲叶楚楚山芲红。秦楼旧镜掩明月，咸阳目送双飞鸿。
元	尹志平	《江城子 仲冬》	龙祥踪迹古仙坛。水连山。径弯环。玉殿朱门，高耸白云间。疑是蓬宫临白溆，真福地，可开颜。仲冬游历苦无寒。道人攒。子文欢。看尽三峰，别后两闲闲。何日复来林下笑，散后易，聚时难。
元	王旭	《春从天上来 退隐 强村丛书用孙德谦校本》	绿鬓凋零。看几度、人间春蝶秋萤。天地为室，山海为屏。收浩气、入沉冥。便囊金探尽，犹自有、诗笔通灵。谢红尘。且游心汗漫，濯发清冷。平生眼中豪杰，试屈指年来，稀似晨星。虎豹关深，风波路远，幽梦不到王庭。任浮云千变，青山色、万古长青。醉魂醒。有寒镫一点，相伴。
元	马钰	《战掉丑奴儿 赠莱州平等会首》	世传斑竹佳人泪。语话皆非。因击三尸。血染斑斑事最奇。马风知。专投正直无私杖，休笑轻微。最好闲携。屏尽妖魔玉性辉。赴瑶池。
元	刘云震	《念奴娇 都城元夜》	景龙天气，正余料峭，帘幕。万斛金莲光不夜，香满云间楼阁。金钉频敲，绿帘高揭，应为黄昏约。霜娥无恙，唤人依旧飘泊。却恨鸟兔无情，把人青鬓，白恁星星却。千古繁华行乐地，谁笑谁歌谁酌。北海尊?，东山丝竹，梦里扬州鹤。客窗无寐，故人谁念萧索。
元	周权	《湘中》	天寒楚云净，木落湘山幽。空江夜来雨，水满芦花洲。西风何渺渺，沧波日悠悠。有怀谁与言，注目孤鸿秋。
元	王冕	《秋吟 其一》	夜雨滋蔬圃，秋风过草堂。长歌追李杜，高论入羲皇。戏水知鱼乐，寻膻看蚁忙。儿童建勋业，灯火得新凉。
元	马钰	《万年春》	道人财色酒虽无。一点无明著甚除。恶念不生归莹素，触来勿竞证元初。我人起处愁无极，烟火消时乐有馀。欲学神仙须忍辱，莫交烧了那真。
元	刘敏中	《鹧鸪天 寿潘君美》	萱草堂前锦棣花。灵椿树下玉兰芽。二毛鬓莫惊青鉴，五朵云须上白麻。携斗酒，醉君家。春风吹我帽帘斜。座中贵客应相笑，前日疏狂未减些。
明	王逢年	《金陵咏怀》	奕奕钟山紫气开，壮游弹铗凤皇台。上林曙色迎黄鸟，古殿晴阴锁绿苔。驰道久虚清跸度，近臣犹似早朝回。当年定鼎尊临日，玉帛曾闻万国来。
元	许有壬	《摸鱼子》	买陂塘旋载杨柳，田家小小成务。一年清景君须记，大胜草烟花雨。冰渚。把一片玻璃，围护琼瑶屿。钩帘独语。是天富吾家，地输清供，种种出奇趣。桑榆乐，造物而今已许。一竿自惜归吕。圭塘乃烟波曲，却作腐儒章句。尊有醑。是波若神汤，世与诗同谱。谁能复古。且池上观梅，炉中煨芋，灯下治书圃。
元	马钰	《清心镜 赠荔菲大隐》	修行人，休失错。仔细寻思，外乐不如内乐。常清净、自有清欢，本来真踊跃。无忧愁，无染著。自在逍遥，气神辉霍。行功成、显个胎仙，
元	倪瓒	《题画赠九成》	故人郯掾史，邀我宿溪船。把酒风雨至，论诗烟渚前。晨兴就清盥，思逸爱春天。复遇武陵守，共寻花满川。
元	王冕	《雨后》	雨后千山净，炊烟处处新。世情殊不足，风俗岂能淳？老棘余生意，槁花空悟春。相逢非古意，在我着乌巾。
元	王逢	《和戍妇陈闻雁有感（四首）》	浪喜灯花落又生，夜寒频放剪刀声。游鸿不寄征夫信，顾影娉婷无限情。
元	蒲道源	《点绛唇》	旭日东生，五云宫阙光辉映。百官班定。拜舞朝元正。春满瑶卮，万寿同称庆。边陲静。太平全盛。永赖吾君圣。
元	王冕	《梅竹轩为杨君道赋》	湖上轩窗面面幽，山居正是御书楼。一枝晴雪连云白，三径清风似水流。且喜往来无俗客，只兹潇洒胜封侯。题诗已有林和靖，乘兴岂无王子猷？
元	杨维桢	《地震谣》	四月一日南省火，七月一日南地震。地积大块作方载，岂有坏崩如杞人。如何一震白毛茁，泰山动摇海水泄。便恐昆仑八柱折，赤子啾啾忧地裂。唐尧天子居上头，贤相柱天如不周。保国如瓯，驭民如舟，吁嗟赤子汝何忧。
元	王＊	《百字令 儒宗》	圣人传道，执其中、妙在惟精惟一。放则周流弥六合，卷则退藏于密。格物致知，正心诚意，静里包皇极。居仁由义，应机不费毫力。四时天地同参，火符合候，默默存真息。三五归元至德纯，保合太和冲溢。体用一原，显微无间，尽性穷端的。死生勘破，到头还是空寂。
元	马钰	《蓬莱客 劝回》	休急急。儒家本是蓬瀛客。蓬瀛客。谪居尘世，香花相隔。数船网罟焚无测。度仙桥上难沈溺。难沈溺。济人道路，往来宁息。
元	王哲	《万年春》	十化分梨，我於前岁生机构。传神秀。二人翁母。待教作拿云手。用破予心，笑破他人口。从今后。令伊依旧。且伴王风走。
元	程文海	《木兰花慢 寿中齐三月廿七日》	春光明媚日，万红紫，斗芳菲。算几许韶华，脂消粉褪，蝶懒蜂稀。谁知半山解道，道绿阴、幽草胜花时。天与诞生元老，寿诞长占佳期。功名富贵转头非。滋味总曾知。且銮坡凤掖，文章议论，玉佩琼琚。痴儿那知许事，须安排、名字作公师。岂识辽东归鹤，只今寿国元龟。
元	王哲	《夜游宫》	身向深出寄寄。步青峰、恣情如意。冷即草衣慵即睡。囗餐松，渴来后，饮绿水。养就神和气。自不寒不饥不寐。占得逍遥清净地。乐真闲，入红霞，翠雾里。
元	王实甫	《拙鲁速》	对着盏碧荧荧短檠灯，倚着扇冷清清旧帏屏。灯儿又不明，梦儿又不成。窗儿外淅零零的风儿透疏棂，忒楞楞的纸条儿鸣。枕头儿上孤零，被窝儿里寂静。你便是铁石人，铁石人也动情。
元	赵孟＊	《巫山一段云 望霞峰》	碧水鸳鸯浴，平沙豆蔻红。云霞峰翠一重重。帆卸落花风。淡薄云笼月，霏微雨洒篷。孤舟晚泊浪声中。无处问音容。
元	姬翼	《感皇恩》	物外迥无尘，壶夫良苑。云影虚檐自舒卷。月魂冷浸，不谢琼花开展。异香金笃耨、通幽远。高会谪仙，蟠桃置宴。满酌流霞浩歌劝。喷珠咳玉，走凤蟠蛟酬献。指蓬瀛笑傲、谈清浅。
元	王恽	《太常引 寿刘同知》	太行晴色泛帘。对书史，日优游。宾从尽风流。谁健似、东陵故侯。人间万事，尘埃野马，一笑付纹楸。眉宇寿光浮。拚醉过、黄花暮秋。
元	梁寅	《绮罗香 天台》	翠谷吞霞，丹隐日，瑶草绿迷仙路。复宇层台，鸡犬不知何处。花对发、洞里娇娥，璧双美、人间才子。信奇缘、水合云交，香风满径共归去。嘈嘈鸾凤箫管，九酝琼浆碧，冰盘麟脯。沧海深深，将比此情难侣。奈尘臆未断愁根，被啼鸟苦催归思。叹多少乐极生悲，落花思故树。
元	元好问	《满庭芳》	十里轻阴，一川新绿，不应春事来迟。试探消息，犹未减罗衣。谁信闺房秀色，倚风试、桃李先枝。呈纤巧，吹香滴粉，漫放镜奁移。芳时。常在眼，歌清舞软，烟缕霏霏。向金徽促柱，玉局弹棋。尽待功成九转，蓬莱近、未肯升栖。还应是，梁鸿举案，同作百年期。
元	王冕	《望雨》	狂风吹春无寸雨，天地漫漫尽黄土。病日韬光赤如血，千花万花愁不语。耕牛渴死野草枯，农夫悲啼泪如珠。蚕胎在纸秧在谷，未知何以供官输。道旁流民尽游鬼，十日不食一粒米。唇焦口燥声啾啾，抱瓮沿门求剩水。孰云绮席罗奇珍，龙涎入鼎烟如云。笙歌满耳珠翠拥，醉饱那识人间贫。江北豺虎毒，又见江南狼虎簇。饥狐日食饿死尸，老乌夜叫逃亡屋。峨冠腐儒空读书，骑马小儿真苟图。安得银河倾？泽我枯槁苏，坐令四海常晏如。
元	杨维桢	《览古四十二首 其三十》	郭历精术数，知晋必亡秦。逃秦远归晋，追兵杀亡臣。洛阳牛背叟，读书孝其亲。凉州未经破，先归忽如归。术人不灵己，哲士固全身。
元	张可久	《朝天子》	与谁，画眉，猜破风流谜。铜驼巷里玉骢嘶，夜半归来醉，小意收拾，怪胆禁持，不识羞谁似你。自知理亏，灯下和衣睡。
元	邵亨贞	《小重山 拟梅    尊前赠妓》	绿鬓低低压翠钿。双眉弯。似月婵娟。夜凉和佛冰弦。娇无奈，何况酒尊前。歌罢意悠然。一声新雁过，暗愁牵。明朝江上水连天。凌波步，万一故人怜。
元	周砥	《读故友徐幼文诗集有怀》	欲与评诗恨久违，楚云吴树两依微。读阑北郭平生稿，秋晚空斋掩落晖。
元	尹志平	《无俗念》	天涯海角，任纵横、到处一身闲拓。世事知空风过耳，别有些儿欢乐。玉鼎烹煎，金炉滚沸，炼就丹砂药。服之归去，化身空外飞跃。是则仙道玄微，凡尘脱去，便得同期约。达理通真功德备，岂在幽居岩壑。四相消磨，三彭遁匿，自是人情薄。全真正教，正大心地无错。
元	关汉卿	《【双调】大德歌 三》	郑元和，受寂寞，道是你无钱怎奈何？哥哥家缘破，谁着你摇铜铃唱挽歌。因打亚仙门前过，恰便是司马泪痕多。
元	王实甫	《越调 斗鹌鹑》	闲对着绿树青山，消遣我烦心倦目。潜入那水国渔乡，早跳出龙潭虎窟。披着领箬笠蓑衣，堤防他斜风细雨。长则是琴一张酒一壶。自饮自斟，自歌自舞。
元	赵孟＊	《巫山一段云 松鹤峰》	枫鹤堆岚霭，阳台枕水湄。风清月冷好花时。惆怅阻佳期。别梦游蝴蝶，离歌怨竹枝。悠悠往事不胜悲。春恨入双眉。
元	刘志渊	《南柯子 张道一问黄芽》	阳动阴随变，黄芽渐长成。参差五叶发黄庭。珠蕊苞开，放出紫金英。始结神丹粒，清光宇泰生。从容透体缕霞明。内外辉辉，法界混惺惺。
元	王冕	《济川阻雪九月二十七日客况 其一》	九月中原柳未枯，北风吹雪忽模糊。琼林玉树连天去，绿水青山望欲无。多喜夜光生锦帐，不传清响到金铺。老夫且作梅花梦，分付长年酒漫沽。
元	成廷珪	《夜过吴江圣寿寺宿复中行方丈》	深夜扣禅扃，天寒月在庭。鸟栖惊后树，僧掩读残经。蔓草风吹白，枇杷雪洗青。对床听法语，心孔愈惺惺。
元	马钰	《卜算子》	师父重阳号。炼就重阳宝，紫诏重阳赴玉京，方显重阳好。我为重阳到。庵为重阳造。特为重阳守服居，符合重阳道。
元	陈栎	《水调歌头 贺金沧洲花甲》	天遣东莱吕，丁巳瑞南州。侯芳裔如此，生岁媲前修。偻指六旬逾一，过眼流光两世，花甲又从头。浩气塞天地，吾道付沧洲。暮日望，排日宴，九霞流。齐眉偕老如愿，桂子播芳猷。孙禀箕张双宿，祖付诗书千卷，此外复何求。但愿延椿算，燕翼更贻谋。
元	刘志渊	《江梅引 赠李元法》	不惊荣辱总无忧。度春秋。得优游。打破，无物挂心头。天内一天为活计，调龙虎，恣盘旋，斗未休。紫金霜结有来由。晃三周。玉童收。法界清天，风月独相酬。神妙器成堪中选，向仙院，夺仙标，第一筹。
元	侯善渊	《一叶舟》	大道本无一物。遍纳十方充塞。无外亦无心。不容针。要见阐开清目。认得本元虚谷。非浅亦非深。满壶金。
元	王冕	《山药》	山药依阑出，分披受夏凉。叶连黄独瘦，蔓引绿萝长。结实终堪食，开花近得香。烹庖入盘馔，不馈大官羊。
元	王冕	《与王德强》	阿伯迁官之五羊，严尊习隐水南庄。人生出处故有分，世道如斯徒自忙。笑我漂流双雪，羡君奔走满靴霜。功名固是男儿志，何日归来绿野堂？
元	杨维桢	《饮马图》	佛郎新来双象龙，鼻端生火耳生风。临流饮水如饮虹，波光倒吸王良宫。吁嗟！清海头，白碛尾，渴乌一失金井水，长城窟远腥风。起。
元	马钰	《十报恩》	山侗二愿报师恩。立誓修行志炼心。火焰灭除火养木，水银枯尽水生金。木金三间通玄路，水火同流结宝岑。久视大丹成不漏，携云归去绝升。
元	成廷珪	《送智惠隐住水月禅院》	放船直到栖禅处，万顷湖心一径开。绿树鸟惊风落果，碧潭龙去水生苔。西岩尊宿传灯在，东海高僧杖锡来。今夜月明清似水，太空无地著纤埃。
元	马钰	《清心镜 道友问修行》	云朋询，霞友答。性命事大，自当救拔。免轮回、决在今生，可细搜细刷。青莲开，白莲发。莲花帐内，姹婴仰观俯察。向蓬莱、路上前行，
元	张可久	《鹧鸪天 客雄，为乐府王英赋》	一点芳春近破瓜。生香小朵莹无瑕。水曹梅萼初擎蕾，石土琼苞未放花。眉刷翠，鬓堆鸦。淡妆何必尚铅华。御沟红叶题诗处，应记当年天子。
元	张之翰	《沁园春 送刘牧之同知归江南》	昨日送春，今日送君，难禁别离。正桃花水满，远归江浙，楝花风起，轻出京师。早把功名，置之身外，世上何愁可皱眉。从今去，但求田问舍，此意谁知。当年交友全稀。试屈指诸君更有谁。说郭髯磊落，犹居判府，许翁清健，已谢签司。回首南关，怅然如梦，几度凭栏费所思。烦传语，甚孤怀索莫，不寄新诗。
元	王冕	《素梅 五七》	黄河十月冰如地，骑马何人说好官？老子门前三丈雪，梅花开尽不知寒。
元	长筌子	《诉衷情》	楮冠竹杖友南华。耕钓老生涯。焉能系而不食，吾志岂匏瓜。忘扣角，忆归槎。傲渔家。烟波万顷，红蓼滩头，醉卧蒹葭。
元	杨维桢	《放麑词》	母麑急麑子，猎父视如伤。太子奔城父，千秋忆奋扬。
元	姚燧	《定风波 南州以菌生竹间为蕈，并树鸡瘦?》	为之蕈，盖得竹余气而生。然以世多未见，故祥之，余以理推如此，唐古宪佥笔生菌绘为图，因有是作五马双旌出郡堂。归来椽笔对凝香。只为好书天作意。相戏。故生三秀在毫芒。不是画师生手触。拳曲。层云连叶几何长。我有一占君试记。何事。已开他日判花祥。
元	郑光祖	《正宫·塞鸿秋 门前五柳侵江路》	门前五柳侵江路，庄儿紧靠着白萍渡。除彭泽县令无心做，渊明老子达时务。频将浊酒沽，识破兴亡数。醉时节笑捻着黄花去。
元	元好问	《醉花阴》	候馆青灯淡相对。夜迢迢无奈。掩泪惜分飞，好梦空回，留得闲愁在。同心易绾双罗带。只连环难解。且莫望归鞍，尽眼西山，人更西山外。
元	张雨	《石州慢 和黄一峰秋兴》	落日空城，禾黍夜深，砧杵才歇。怪他萝薜衣，风露润滋凉浃。清愁多少，只消目送飞鸿，五弦已是心悲咽。把酒问青天，又中秋时节。闻说。谪仙去后，何人敢拟，酒豪诗杰。草草山窗，还我旧时明月。书帷冷落，，闲人闲字偏情热。孤负楮先生，有一庭红叶。
元	王冕	《金陵怀避乱作》	坏墙幽径草青青，何处园林是旧京。海气或生山背雨，江潮不到石头城。英雄消歇无人语，形势周遭夕照明。回首长干思无限，水风杨柳作秋声。
元	揭傒斯	《黄尊师高轩观鹅因留宿》	开轩南岳下，世事未曾闻。落叶常疑雨，方池半是云。偶寻骑鹤侣，来此看鹅群。一夜潺湲里，秋光得细分。
元	王＊	《沁园春 赠龚全美口诀》	一穷玄关，非高非下，正在当中。得真师指点，方知此穷，不居南北，不属西东。默默内观，绵绵静守，道满虚无浩气冲。难言说，一星儿消息，天地根宗。先须握定雌雄。天癸生时鼓巽风。把铅炉封固，飞神海底，中抽坎画，去补离宫。进火退符，流珠复位，十转回轮一气通。灵胎结，待功成行满，独步瑶空。
元	王逢	《闻吴门消息（二首）》	承制除封八巨州，士恬马饱适逢秋。三年弟傲群情懈，十月城围百战休。海岛何人歌为挽，华容有女泪空流。唇亡遂使诸蕃戚，板荡将贻上国忧。
元	王逢	《奉寄赵伯器参政尹时中员外五十韵》	诏立淮南省，符张阃外兵。风雷朝焕发，牛斗夜精明。参政材超伟，元僚器老成。武林多树政，禁御旧蜚英。凤暖文章蔚，鲲秋羽翼横。天池今并奋，嶰管后和鸣。地要尤膏沃，时危必战争。辅车依海岱，衣带限蛮荆。玉叶开王邸，烟花匝子城。万艘盐雪积，千里稻云平。织贝殊珍粲，红楼艳曲萦。并缘胥狡黠，货殖驵骄盈。汝祲初萌起，河流浸妄行。镇绥增屏翰，赞画授权衡。爱稼须除螣，怜牛贵搏虻。式蛙曾霸主，斩马乃书生。青汗三千牍，丹心一寸诚。相臣连万骑，郡邑望双旌。甓社湖移蚌，缲丝井露鲸。里无安堵乐，野有望尘惊。舄卤烟侵燧，孤嫠胆碎钲。五贤迷古辙，六咏歇新赓。瓦砾皆王土，逋逃本尔氓。长驱劳组练，尽扫愧欃枪。喻拟相如檄，降惩白起坑。跋胡狼曷备，毒尾虿难撄。济猛收神略，疏恩涣虏情。伫闻鹿栅下，莫作鬼方征。回鹘卑唐室，天骄挠汉营。乾坤一羽扇，社稷几羊羹。秋社交加影，芙蓉袅娜茎。超然延爽笏，肃若卫寒更。虑念真如是，功勋孰与京？誓清怀晋逖，虚左慕齐婴。好定龙蟠价，母登狗盗名。石洪重胤辟，韩愈建封迎。故典何其盛，斯文与有荣。中州襟陕陇，上国掖幽并。麟阁将来绘，鸡坛宿昔盟。刍荛言慎择，葵藿义同倾。契阔商参恨，栖迟亩耕。小斋余苜蓿，四境半芜菁。酒忆涓涓缥，鲂炊个个鹴。悲歌垂短褐，慷慨眷长缨。亲病常忧惧，身奇解弟兄。君公终隐迹，充国邅家声。楚角关山晚，吴陵草树晴。莺知幽谷候，雁识大江程。报政梅全发，封诗月回清。遥应语何逊，开閤少阴铿。
元	王处一	《满庭芳》	龙转西江，金光摇曳，踊身飞上穹苍。兴云吐雾，威力大施张。槁稼俄逢饱雨，人心尽、欣喜洋洋。将何喻，如收瑞宝，恰似到仙乡。真阳胜朗耀，虚无象外，剔现容光。住混元三界，永劫无央。深荷三清降福，为东南、云海行香。休言破，太平随喜，以道证真常。
元	李道纯	《沁园春 勉中庵执中妙用》	中是儒宗，中为道本，中是禅机。这三教家风，中为捷径，五常百行，中立根基。动止得中，执中不易，更向中中认细微。其中趣，向词中剖得，慎勿狐疑。个中造化还知。却不在、当中及四维。这日用平常，由中运用，兴居服食，中里施为。透得此中，分明中体，中字元来物莫违。全中了，把中业劈破，方是男儿。
元	王处一	《满庭芳 抄化孤魂经纸》	杳杳穷魂，冥冥长夜，沉沉莫辨年龄。全无知识，何处问亲情。一自飘零浩散，空愁苦、宁得超升。同垂救，巡门拜覆，乞纸复抄经。明公宜省察，慈悲愿广，福利咸增。感三天诸圣。悉副微诚。火翳翻为莲沼，恩光射、枯骨回灵。皆遭遇，永除愆过，悉悟圆明。
元	王蒙	《钱塘怀古》	青山俯碧海，南狩建行都。卫人悲鹤乘，楚国赏羊屠。雌雄不可辨，千载叹城乌。
明	王九思	《卖儿行》	村媪提携六岁儿，卖向吾庐得谷四斛半。我前问媪：卖儿何所为？媪方致词再三叹：夫老病。卧盲双目，朝暮死生未可卜。近村五亩止薄田，环堵两间惟破屋。大儿十四能把犁，田少利微饭不足。去冬蹉跎负官税，官卒打门相逼促。豪门称贷始能了，回头生理转局缩。中男九岁识牛羊，雇与东邻办刍牧。豪门索钱如索命，病夫呻吟苦枵腹。以此相顾无奈何，提携幼子来换谷。此谷半准豪门钱，半与病夫作睟粥。村媪词终便欲去，儿就牵衣呼母哭。媪心戚戚复为留，夜假空床共儿宿。曙鼓冬冬鸡乱叫，媪起徬徨视儿儿睡熟。吞声饮泣出城走，得谷且为赡穷鞠。儿醒呼母不得见，绕屋长号更蹢躅。观者为洒泪，闻者为颦蹙。吁嗟！猛虎不食儿，更见老牛能舐犊。胡为弃掷掌上珠，等闲割此心头肉？君不见富人田多气益。横，不惜货财买童仆。一朝叱咤嗔怒生，鞭血淋漓宁有情。岂知骨肉本同胞，人儿吾儿何异形。呜呼！安得四海九州同一春，无复鬻女卖儿人。
元	王哲	《永遇乐 郭法师求》	绿烟红，丝不断，斧通圣。制先依，非莫管，法心头整。行真?，地名姓，死自教分定。端财、金宝於身，一一不须受领。公精莹，花开阐，甲洁严修省。下灵符。来有则，剑惺中惺。辰月日，头顶戴，象转迁仙迳。游处。天然欢乐，遇遭永永。
元	王冕	《遣兴 其二》	直北黄河走，江南白浪浮。人民正饥渴，官府急诛求。处处催兵器，城城建火楼。老吾头已白，忍死为君忧。
元	谭处端	《踏莎行》	步步无生，缘亲禅道。明来暗合通庄老。风仙十载去朝元，处端云路将应早。悟正身中，无穷真宝。因缘漏果何须造。闲闲活计我家风，逍遥。
元	高道宽	《苏幕遮》	玉炉中，烧丹药。锻炼三成，最上真个妙。海底龟蛇勤收捉。纳在壶中，炼就圆明觉。照无边，光灼灼。顺手拈来，直下长生勺。功行十分凭戒约。一对芒鞋，穿上踏云脚。
元	元好问	《清平乐》	溪头来去。坐卧沿溪树，管甚人间无著处。已被白云留住。生平不置肝肠。只今物我都忘。说与山中鱼鸟，相亲相近何妨。
元	刘敏中	《蝶恋花 又次前韵》	帘底青灯帘外雨。酒醒更阑，寂寞情何许。肠断南园回首处。月明花影闲朱户。听彻楼头三叠鼓。题遍云笺，总是伤心句。咫尺巫山无路去。
元	王吉昌	《武陵春》	仙道古今人即是，恐尔自心迷。尔说天高我道低。三寸上天梯。十九这些人不到，相隔似云泥。妙诀倾心肯若稽。功德与天齐。
元	柯九思	《送赵虚一还金陵书虞翰林诗后》	词臣通籍侍金闺，天语从容问归蹊。云外山高龙虎踞，人间松老凤凰栖。翰林拟诏当红药，道士疏封出紫泥。更赐金钱祠泰峙，寥阳前殿丽璇题。
元	元好问	《念奴娇 钦叔钦用避兵太华绝顶，以书见招，》	云间太华，笑苍然尘世，真成何物。玉井莲开花十丈，独立苍龙绝壁。九点齐州，一杯沧海，半落天山雪。中原逐鹿，定知谁是雄杰。我梦黄鹤移书，洪崖招隐，逸兴尊中发。箭?天门飞不到，落日旌旗明灭。华屋生存，丘山零落，几换青青发。人间休问，浩歌且醉明月。
元	华幼武	《秋夜有感》	泽国秋来夜气凉，飘零犹是未还乡。蟪蛄泣露梧桐井，络纬缫风薜荔墙。咫尺故园千里梦，乱离华发十年霜。仲宣楼上长回首，烽火连山欲断肠。
元	梁寅	《金人校猎图为韦同知润题》	韦侯示我《校猎图》，五马迅若云中凫。远青撤幕山露嵎，坡陀突起霜草枯。黄如旌旆森葭芦，马上短衣虬髯胡。金环贯耳大秦珠，腰插羽箭弦檿弧。三马回走忘崎岖，二马傍出斗疾徐。东来驾鹅苍间雏，才四五六噤不呼。海青一点劲气殊，勇士趫捷坚劲无。骇兽何由避于菟，华峰秋隼胡为乎。岱北豪鹰直厮奴，耎毛堕絮血洒芜。胡乃仰笑马竞趋，何劳千骑万骑俱。楼烦射杀心胆粗，寒沙兼云认归途。卸鞍营门月模糊，向夕行乐朝驰驱。拜官那羡执金吾，肉充糇粮席氍毹。饮醪啜酪多欢娱，君侯玩图日怡愉。树勋明时真壮夫，明年五马守名都。不独海青夸健躯，麒麟在郊凤出笯，飘飘快意天之衢。
元	王特起	《梅花引 中州乐府》	山之麓。河之曲。一湾秀色盘虚谷。水溶溶。雨。有人行李，萧萧落叶中。人家篱落炊烟湿。天外云峰迷淡碧。野云昏。失前村。溪桥路滑，平沙没旧痕。丹枫下。潇湘夜。横披省见王维画。书无声。惨经营。何如幻我，清寒此道行。马头风急催行色。疑是山灵嫌俗客。钓鱼矶。绿蓑衣。有人坐弄，沧浪犹未归。
元	王冕	《纸衾》	楮衾能洁白，孤卧得平安。作客心如水，缠身雪作团。吴绫烂花草，蜀锦动螭鸾。未必清如此，那堪慰考盘。
元	王哲	《汉宫春》	正好修行，得深深幽密，玄玄微妙。枢机是兹，仗此便成关要。惺惺了了。更做就、风流真俏。颜内少、元从亘昔，圆聚那般辉耀。三光起初朗照。却於今认见，当本声调。清音洽浃响亮，转动七窍。昆仑出去，为一个、青童来召。金线钓。灵明授取，天书紫诏。
元	李俊明	《谒金门 和邦直》	烟雨晓。梦断池塘春草。坐上曲生风味好。银杯休厌小。刚要玉山醉倒。社瓮酿成微笑。人世间愁都占了。有情天也老。
元	王吉昌	《醉落魄 八卦配九宫》	阴阳气结。乾坤派、六爻交设。四分九数明罗列。两遁推移，周岁用相迭。殷勤进取功无缺。抽添加减应时节。烹成二八丹威烈。吸海吞山，
元	杨维桢	《五禽言》	唤起，唤起。东方明，门前已如市。上林有鸟杀司晨，苦杀萧娘睡方美。提胡卢，提胡卢，沽酒何处沽？乌程与若下，美酒高无价。小姑典金钗，劝郎醉即罢。君不见城中官长壶卢提，十日九日醉如泥。姑恶，姑恶，姑不恶，妾命苦。姑有孝女，姑为慈母。妾亦甘为东海妇。子归，子归，子不归，白头阿婆慈且悲。子弗归，待何时？君不见西江处士章九华，十年去赴丘园科，母死妻啼未还家。行不得哥哥，我不行，奈我何？西山有豺虎，西江有风波。风波尚可壶，豺虎尚可罗。努儿关，平地多。行不得哥哥。
元	张弘范	《木兰花慢 题毫州武津关》	忆谯都风物，飞一梦，过千年。羡百里溪程，两行堤柳，数万人烟。伤心旧家遗迹，谩斜阳、流水接长天。冷落故祠香火，白云泪眼潸然。行藏好向故人传。椽笔舞蛮笺。总纠纠貔貅，秋风江上，高卧南边。功名笑谈尊俎，问锦江、何必上楼船。他日武津关下，春风骄马金鞭。
元	杨维桢	《采莲曲二首》	东湖采莲叶，西湖采莲花。一花与一叶，持寄阿侯家。同生愿同死，死葬清泠洼。下作锁子藕，上作双头花。
元	元好问	《鹧鸪天》	少日骊驹白玉珂。灵砂犀角费频磨。西城灯火长安梦，满意春风似两坡。流素月，澹秋河。百年狂兴一声歌。醉归扶路人应笑，头上花枝柰老。
元	王冕	《秋夜偶成 其四》	孤云杳杳雁声寒，黄叶萧萧诗思悭。坐对酒樽怀北海，啸歌白石向南山。菊花野雨家何处？老秋风客未还。梁甫不吟君莫问，卧龙寂寞草庐闲。
元	王丹桂	《黄鹤洞中仙 本名卜算子  示众》	奉劝修仙客，各要常宁耐。万难千魔志转坚，休把初心改。浑似蟾光大，莹静长天外。斡运无私满大千，信使浮云寨。
元	侯善渊	《南柯子》	欲问修真理，君还会得麽。鲸鹏出海透星罗。夜宿蟾宫，飞上桂枝柯。吉善灵禽少，凶邪怪鹏多。一群一队谩蹉跎。荆棘为巢，不见凤凰窠。
元	王冕	《重过戴氏居 其三》	琴书满屋壁，不下晋家声。湖海怀高义，交游阅古情。宰瓜缘暮景，看竹喜新晴。更约清高友，山林结隐名。
元	王＊	《沁园春 全真家风》	不恋功名，不求富贵，不惹闲非。盖一间茅屋，依山傍水，甘贫守道，静掩柴扉。读会丹经，烧残宝篆，终日逍遥任自为。真堪悦，遇饥来吃饭，冷即穿衣。个中消息谁知。自里面惺惺外若痴。且藏锋挫锐，先人后己，和光混俗，岂辨高低。处世随缘，乐天知命，白雪壶中配坎离。时来到，与十洲仙子，同驾云归。
元	杨维桢	《焦尾辞》	焦尾器犹在，焦尾音无遗。眷兹古人器，恒以今四丝。纤手弄掩抑，类作箜篌悲。赤城有佳士，今人古人师。独作古先操，颀然如见之。饮以化人酒，此味从谁知？
元	倪瓒	《凭栏人》	客有吴郎吹洞箫，明月沉江春雾晓。湘灵不可招，水云中环佩摇。
元	陈栎	《临江仙 次月卿贺生日词韵戊午岁 时奇学》	吾族英才常接迹，年来似晓星稀。子言日出喜能卮。先兄元不死，儿白马良眉。青佩次孙欣得与，樊川小名宜。香分甲午月宫枝。各当传祖钵，教养愿观颐。
元	白朴	《【大石调】青杏子 咏雪》	空外六花番，被大风洒落千山。穷冬节物偏宜晚，冻凝沼沚，寒侵帐幕，冷湿阑干。归塞北貂裘客，嘉庆卷帘看。好景画图收不尽，好题诗句咏尤难，疑在玉壶间。好观音富贵人家应须惯，红炉暖不畏严寒。开宴邀宾列翠鬟，拚酡颜，畅饮休辞惮。幺篇劝酒佳人擎金盏，当歌者款撒香檀。歌罢喧喧笑语繁，夜将阑，画烛银光灿。结音似觉筵间香风散，香风散非麝非兰。醉眼朦腾问小蛮，多管是南轩蜡梅绽。
元	马钰	《捣练子 赠华亭完颜知县》	知县女，个真真。年将二六乐天真。敢求乞，任求真。天赋性，慕修真。将来功满内全真。跨祥云，礼上真。
元	杨奂	《得邳大用书复寄》	百年真梦寐，万国久风尘。老去偏相忆，书来恨不频。季鹰犹在洛，王粲未归秦。谷口知何似？他时愿卜邻。
元	杨维桢	《慈母爱》	慈母爱，爱幼雏，赵家光义为皇储。龙行虎步状日异，狗趋鹰附势日殊。膝下岂无六尺孤，阿昭阿美非呱呱。夜闼鬼静灯模糊，大雪漏下四鼓余。百官不执董狐笔，孤儿寡嫂夫何呼？於乎，床前戳地银柱斧，祸在韩王金柜书。
元	许有壬	《绿鸭头 八月十四日，圭塘玩月》	广寒宫。秋期明日方中。叹阴晴、自来无定，何如今夕从容。棹兰舟、乱穿波月，斟玉、清带荷风。身世难期，欢娱易失，名言千载记坡公。公曾道，凉天佳月，何必限春冬。况复有，西宾共载，仙季相从。笑疏狂、兴来无尽，舣舟更策吟筇。任诸君、班荆藉草，环四岸、度竹穿松。飞上崇台，放开老眼，冰轮谁遣却朦胧。多应是嫦娥见妒，胜事不教穷。天知我，须臾风起，万里云空。
元	王吉昌	《望蓬莱》	澄神久，消息入无为。终日怕兮其未兆，如婴动止乐熙熙。必固总心离。不断妄，真亦不修持。真妄之心属尘翳，翳尘不染性希夷。珠莹露摩。
元	马钰	《满庭芳 迷棋引》	口谩人，手谈胡指，暗怀奸狡心肠。只图自活，一任你咱亡。得胜无声之乐，笑他家、不哭之丧。无慈念，杀心打劫，一向骋乖张。偶因师点破，回心作善，入道从长。便通玄知白，守黑离乡。绝虑忘机养浩，炼神丹、出自重阳。行教化，阐扬微妙，诗曲满庭芳。
元	王哲	《临江仙 发牒》	外庭中呈玉翰，衣列行齐分。圭己许奏新文。词同转，把信章焚。焰起时云雨至，神递送无纷。系接引达夫君。传回语，道圣知闻。
元	丘处机	《望蓬莱 四首本名望江南  王乔二生架屋于渭》	王乔地，一曲甚清嘉。古道弯环连水石，垂杨带烟霞。桃李间桑麻。其中有，崇道两三家。知命固穷皆淡薄，乐天清俭不奢华。随分保生。
元	郭翼	《漫兴一首》	前月海寇入郡郭，病里移家愁杀人。桃花野屋苦多雨，杨柳清江无好春。谁似庞公居陇亩，自惭杜老在风尘。草堂梦寐惊相见，把酒论诗月色新。
元	姚燧	《南乡子》	日觉鬓霜加。欲对清尊恋物华。离别纷纷长眩眼，生花。易散难抟掌上沙。蓬意不依麻。未必移居汉水涯。前日曾于遗集序，张夸。素范清风。
元	贡师泰	《姑孰道中》	朝发慈姥山，莫宿吴公桥。日入气犹溽，清怀厌烦嚣。隔江风雨至，绿树凉萧萧。邻舟颇相好，有酒忽见招。明发波浪阔，相望一何遥。
元	马钰	《望蓬莱》	修大道，何必住深山。混俗和光都看破，万千尘冗不相干。别有一般般。马风子，闲里更寻闲。见个木牛哮吼走，路逢石女笑痴顽。喝去入长。
元	王恽	《感皇恩 寿董野庄 本秋涧乐府卷二》	健羡玉堂仙，中朝元老。过眼繁华任纷扰。百年心事，爱煞野庄春好。南枝谁道是、调羹了。风月吟怀，冰霜节操。千尺青松尽难槁。春宫调护，好个当年皓。日边消息近、中书考。
元	陈孚	《江天暮雪》	长空卷玉花，汀洲白浩浩。雁影不复见，千崖暮如晓。渔翁寒欲归，不记巴陵道。坐睡船自流，云深一蓑小。
元	陈基	《泰州》	吴陵古名邦，利尽杨州域。旧城虽丘墟，新城如铁石。昔为鱼盐聚，今为用武地。国经百战余，士耻一夫敌。征人还旧乡，下马问亲戚。蹢躅慨蒿藜，徘徊忍阡陌。桓桓霍将军，出入光百辟。位重言益卑，功高志弥抑。誓欲报仇雠，不肯怀第宅。人羡过家荣，惊喜争太息。白日照旌旗，闾里有颜色。皓首《太玄经》，虽勤竟何益！
元	王冕	《晚眺 其一》	密树连江暗，残阳隔浦明。不知秦塞远，殊觉楚天平。故国人何在？荒城鸟乱鸣。徘徊吟未已，搔首忽伤神。
元	王冕	《漫兴 其七》	处处言离乱，纷纷觅隐居。山林增气象，城郭转空虚。侠客思骑虎，溪翁只钓鱼。诸生已星期，那得论诗书。
元	谭处端	《减字木兰花》	遇而不悟。可惜惺惺逐欲去。目下蹉跎。教我如今怎奈何。他时若到。悔晚投玄亲妙道。早早回修。免向三涂六道游。
元	杨维桢	《小蓬莱诗》	蓬莱在何许？渺在东海虚。其回五千里，上有神人居。山川异百奥，风俗如三吴。仙官示狡狯，百丈神干躯。世人寻地脉，弱流垫轻壶。徒闻羡门往，漫役君房愚。孰为灵仙府？乃是尺寸庐。燕坐吾玉几，天游我非车。挥斥九清表，飘然隘中区。岂蓬知大小，识无真。
元	冯子振	《鹦鹉曲 燕南八景》	芦沟清绝霜晨住。步落月问倚阑父。蓟门东直下金台，仰看楼台飞雨。道陵前夕照苍茫，叠翠望居庸去。玉泉边一派西山，太液畔秋风紧处。
元	王逢	《闻武昌庐州二藩王渡海归朝》	茅土分封在，金章渡海归。事殊生马角，心愧著戎衣。星月晶光并，山河带砺非。秋风紫塞上，依旧雁南飞。
元	白朴	《木兰花慢 为乐府宋生赋。宋字寿香，燕城好》	展春风图画，恍人世、有神仙。爱手捻茶蘼，香间韵远，袖垂肩。东邻几番亲见，意丹青、无地著婵娟。杏脸红生晓晕，柳眉翠点春妍。舞衫歌扇绮罗筵。还我旧因缘。尽金缕新声，乌丝醉墨，共惜流年。年来茂陵多病，更玉琴、凄断凤鸾弦。留得一枝春在，不妨绝倒尊前。
元	姬翼	《侍香金童》	天壤之间，荡荡无拘束。一二襟期资野服。何处会心宜卜筑。万壑松风，一溪寒玉。炯茅堂、澹炷漫炉香味馥。听雅奏、云和尘外曲。列岫窗分真面目。未到蓬瀛，乃平生足。
元	王冕	《发古塘》	秋风篱落菊花黄，满眼江山似故乡。投老无家真可笑，长年为客尚能狂。青苔蚀尽床头剑，白日消磨镜里霜。闻道中州凋弊甚，忘机不解说凄凉。
元	马钰	《玩丹砂 赠朱先生》	一饱馨香野菜羹。临溪对竹自吟赓。不妨斡运甲和庚。何是道人真活计，日当卓午打三更。连云和月一齐耕。
元	长筌子	《绛都春》	侵寻妙景。看赤城秀稔，芝田千顷。物外闲闲，乐真情，搜佳兴。扁舟载月烟蓑冷。酒醒时、临流清咏。一声羌管，三幅晓风，洒然幽胜。徽音慢弹谁听。似野鹤腾空，生涯萍梗。放旷乾坤，与江湖，丝纶整。锦鳞钓得成馀庆。便归来、玄都驰骋。杖挑春色，逍遥太虚仙境。
元	叶颙	《述怀》	貌古何妨笑语新，宁忧勋业镜生尘。芙蓉雾下三更月，檐葡风前七尺身。偶尔忘怀非造理，或然闭目独凝神。老身迂懒无迎送，高卧从人话隐沦。
元	马致远	《天净沙  秋思》	枯藤老树昏鸦，小桥流水人家。古道西风瘦马，夕阳西下，断肠人在天涯。
元	谢应芳	《倪元镇过娄江寓舍因偕智愚隐游姜公墩得如字》	秋暑贾余勇，怀抱方焚如。故人江上来，风雨与之俱。遂令沸羹鼎，化为寒露壶。幽寻陟崇丘，飘飘素霞裾。同游得名缁，吟啸兴不孤。大树倚高盖，小酌欢有余。三江五湖上，群峰开画图。独怜我乡土，烟尘尚模糊。安知艰虞世，得此暇日娱。一笑百虑忘，松风奏笙竽。
元	马钰	《满庭芳 赠于瓦罐先生》	有荣有辱，有利有害。有喜有忧相待。有得有失，自是有成有败。为人有生有死，但有形、必然有坏。休著有，自古来著，有有谁存在。好认无为无作，道无情无念，无憎无爱。无我无人无染，无著无碍。无心有消业障，这无无、人还悟解。无中趣，得无生无灭，超越三界。
元	蒲道源	《临江仙 次仲正经历韵三阕》	二路滔滔方得意，从渠掉臂昂头。峥嵘笑杀楚累囚。功名虽自许，妻妾见应羞。吏隐羡君怀雅志，胸中自有嵩丘。且须夏葛与冬裘。随时无不可，未用赋归休。
元	李真人	《菩萨蛮》	还丹根蒂将何作。须凭金火相销铄。金火得长生。方成夫与妻。夫妻情重重。共隐真人洞。真洞约回期。天符来便归。
元	尹志平	《减字木兰花》	安禅聚落。难免区区闲把捉。聚落安禅。佛祖常忧恐落缘。山林纵卧。无虑无思真快活。纵卧山林。一点灵光无物侵。
元	周权	《沁园春 庆寿》	缑山老仙，翳凤骖鸾，游戏尘寰。向五云深处，颉颃霞佩，三槐影里，突兀云冠。坐听玉笙，闲披宝笈，寄傲壶中日月闲。人都道，饮金茎秋露，风骨非凡。方瞳雪颔童颜。更清嚼梅花满肺肝。对银烛光中，霞杯麟脯，彩衣膝下，玉树芝兰。五老曾图，九龄初启，方寸心藏天地宽。从今去，记年年此酒，长对南山。
元	张翥	《六州歌头 孤山寻梅》	孤山岁晚，石老树查牙。逋仙去。谁为主。自疏花。破冰芽。乌帽骑驴处。近修竹，侵荒藓，知几度。踏残雪，趁晴霞。空谷佳人，独耐朝寒峭，翠袖笼纱。甚江南江北，相忆梦魂赊。水绕云遮。思无涯。又苔枝上，香痕沁，幺凤语。冻蜂衙。瀛屿月，偏来照，影横斜。瘦争些。好约寻芳客，问前度，那人家。重呼酒。摘琼朵。插鬓鸦。唤起春娇扶醉，休孤负锦瑟年华。怕流芳不待，回首易风沙。吹断城笳。
元	欧阳玄	《渔家傲》	十一月都城居暖阁。吴中雪纸明如垩。锦帐豪家深夜酌。金鸡喔。东家撒雪西家噱。纤指柔长宫线弱。阳回九九官冰凿。尽道今冬冰不薄。都人乐。官家喜受新年朔。
元	长筌子	《诉衷情》	夜深人悄漏声残。秋色满江干。寒烟野塘横渡，谁写画图间。风沥沥，月弯弯。坐更阑。宝鼎香烬，银汉星稀，蝶梦飞还。
元	王逢	《寄崇明秦文仲》	渺渺三洲东一隅，葺茅先陇混耕夫。道存醴酒曾宾楚，国破干将不去吴。白苎袍成雏养鹤，水晶瓜熟脍行鲈。相望暮景须陶写，可信歌游老伴无。
元	吴镇	《酒泉子 胜景者，独潇湘八景得其名，广?》	皆出於潇湘之接壤，信乎其为真八景者矣。嘉禾吾乡也，岂独无可搅可采之景欤。间阅图经，得胜景八，亦足以梯潇湘之趣，笔而成之图，拾俚语，倚钱唐潘阆仙酒泉子曲子寓题云。至正四年岁甲申冬十一月阳生日，画於橡林旧隐空翠风烟（在县西二十七里，桥李亭手，三过堂之北。空翠亭，四园竹可十余亩，本觉僧刹也）万寿山前，屹立一亭名李，堂阴数亩竹娟娟。空翠风烟。骚人隐士留题咏。红尘不到苍苔径。子瞻三过见文师。壁上有题诗。
元	张宪	《白苎舞词》	吴宫美人青犊刀，自裁白苎制舞袍。轻云冉冉白胜雪，《激楚》一曲回风高。九雏凤钗篸紫玉，长裾窄腰莲步促。翩翻素袖启朱樱，金笼鹦鹉飞来熟。馆娃楼阁摇春晖，台城少年醉忘归。璚窗绮户锁风色，桃树日长蝴蝶飞。倾城独立世希有，罢吟《渌水》停《杨柳》急管繁弦莫苦催，真珠剩买乌程酒。
元	王结	《水调歌头 送俞时》	众里识中散，野鹤自昂藏。萤窗雪屋十载，南国秀孤芳。河汉胸中九策，风雨笔头千字，画省姓名香。文采黑头掾，辉映汉星郎。怕山间，猿鹤怨，理归。人生几度欢聚，且莫诉离肠。休恋江湖风月，忘却云霄阊阖，鸿鹄本高翔。笑我漫浪者，丘壑可徜徉。
元	马钰	《＊心香 继重阳韵 重阳分梨十化集卷上》	仙侣王风。来化扶风。启虔诚、特显家风。出这主梦，跨鹤乘风。要马风风，风取信，便随风。见景投风。藉甚儒风。脱家缘、故做心风。不迷假相，直认真风。更捉风飚，乘风马，驾云风。
元	李道纯	《满江红 令门人和》	采药归来，这鼎器、乾金铸写。那些儿道理，全凭主者。先把根尘都扫尽，从前熟处休沾惹。问行工、进火事如何，凭般若。五雷车，青龙。烧山符，心铸写。更涤虑洗心，灵泉浇洒。九转功成丹道毕，一灵真性还虚也。那赤条条地法王身，无可把。
元	王冕	《悼止斋王先生 其二》	文采风流今已矣，夫何能见紫芝眉？中天气黯星河惨，南国春寒草木悲。政事堂堂传两省，论谈娓娓动诸司。老成如此多关系，青琐诸公泪亦垂。
元	曹明善	《喜春来》	春云巧似山翁帽，古柳横为独木桥。风微尘软落红飘，沙岸好，草色上罗袍。
元	王恽	《虞美人 谢成耀卿佥事携酒芋相过》	山瓶乳酒甘如蜜。鸱芋堆盘赤。见君相赠固多情。润我枯肠一吸破愁城。秋光湖碧西湾潋。不到中心慊。何时尽煮土芝香。醉饱归来，肯把故。
元	王吉昌	《瑞鹤仙 五行生数至成数》	王行真气集。通玄牝、谷神应时出入。绵绵定呼吸。显平调荣卫，蠕分和辑。脉方动十。得火候、熏蒸自给。荡百骸、九窍关开，上下溯流相袭。功及三天两地，九六阴通，七八阳立。降升气揖。推造化，宝瓶缉。配刚柔合体，抽添循数，养就神丹一粒。变阳魂、法界恢弘，跨云步急。
元	韩奕	《晚晴》	水国秋来少见晴，夕阳忽映小窗明。西风飒飒林间叶，乍听犹疑是雨声。
元	姚燧	《石州慢》	高与双崖，冯雪魏青，三子皆人杰。当年惯见中宵，天外德星难拆。华觞雕俎，清辞细切琅?，定应袖有锟铁。而我独离群，卧南阳甘节。书绝。故人石影，新翻欲谱，调疏声拙。谁遣巫阳，唤起腾王长别。珠帘画栋，萦飞南浦朝云，当时此句虽清切。何似倚危阑，满西山晴雪。
元	侯善渊	《南柯子》	匹配阴阳理，婴公伴细腰。调和铅汞要终朝。水底金精，移入火中烧。炼就通神剑，修成智慧刀。降龙伏虎斩邪妖。夜吐光芒，谁敢语声高。
元	洪希文	《踏莎行 示观堂》	郡国兴贤，宫课试。书生事业从今始。铨衡当道有司明，吹嘘送上青云里。赋要凌云，文如翻水。八音五色惊童。时人莫作等闲看，丹。
元	吴存	《百字令 饯张巡检》	芝山南畔，听将军鼓角，暮烟朝雨。渺渺番湖三百里，四面封疆皆水。葭苇烽沉，鲸鲵波静，人在渔樵里。封留千户，渠家代有人矣。正好缓带轻裘，吟诗横槊，五破梅花蕊。谁报莱衣春不待，匹马戴星而起。细柳营寒，甘棠阴在，万口称才美。祥琴何日，玉堂直上天咫。
元	王冕	《贾浪仙骑驴图》	雪花打帽风搅须，宽衣破靴骑蹇驴。先生自是山泽癯，瘦名之传岂为虚？穷吟苦思不觉老，知音幸遇韩京兆。至今长安诸小儿，拍手犹能为君道。清声千古在世间，好诗句句夸浪仙。我恨后生五百年，不得抵掌谈微玄。形骸孤陋向岩壑，竹冠草衣空卓荦。披图挹之嗟寂寞，断桥流水梅花落。
元	王哲	《水龙吟》	若修仙子圆成，永真诚做他上士。明明了了，惺惺洒洒，搜寻妙旨。决烈回头，是自不肯，拖泥带水。便斩钉截铁，尘缘悉屏，无碍，做清。得长生久视。更盈盈、行功齐至。频频嘱咐，一灵耀、金光早起。五彩同如此。相扶助入丹霄里。有青童接引，前来迎迓，执琼瑶蕊。
元	于立	《钓月轩》	夕息西轩阴，颇惬濠上景。持此月明钩，投竿钓清影。流萤飞暗度，幽鸟栖还警。游鳞亦复来，露下芙蓉冷。
元	王冕	《山中杂兴 二十》	寒雪满空山，出门行路难。家人愁累重，客子怯衣单。寇盗因时起，乾坤尚未安。吾农清苦甚，今日净朝餐。
元	马致远	《双调·夜行船》	百岁光阴如梦蝶，重回首往事堪嗟。今日春来，明朝花谢。急罚盏夜阑灯灭。乔木查。想秦宫汉阙，都做了衰草牛羊野。不恁渔樵无话说。纵荒坟横断碑，不辨龙蛇。庆宣和。投至狐踪与兔穴，多少豪杰。鼎足三分半腰折，魏耶？晋耶？落梅风。天教富，莫太奢。无多时好天良夜。看钱奴硬将心似铁，空辜负锦堂风月。风入松。眼前红日又西斜，疾似下坡车。晓来清镜添白发，上床与鞋履相别。莫笑鸠巢计拙，葫芦提一向装呆。拨不断。名利竭，是非绝。红尘不向门前惹，绿树偏宜屋角遮，青山正补墙头缺，竹篱茅舍。离亭宴煞。蛩吟一觉方宁贴，鸡鸣万事无休歇。争名利，何年是彻？密匝匝蚁排兵，乱纷纷蜂酿蜜，闹攘攘蝇争血。裴公绿野堂，陶令白莲社。爱秋来那些：和露摘黄花，带霜烹紫蟹，煮酒烧红叶。人生有限杯，几个登高节？嘱咐俺顽童记者：便北海探吾来，道东篱醉了也。
元	王丹桂	《武陵春 寄七河镇陈都统》	美誉深仁兼孝行，远近尽谈扬。为寄新词细审详。早早悟黄粱。一朵心花初绽处，袅袅吐清香。风散馀芳入道场。廓尔露祯祥。
元	侯善渊	《益寿美金花》	亲传妙诀。法眼清眸超亿劫。似月临溪。飘落琼花满太微。冷然莹彻。瑞彩祥光冰玉洁。焕若星仪。虽有真容出绣帏。
元	张弘范	《点绛唇》	星斗文章，词源落落倾胸臆。十年南北。几度空相忆。把酒留君，后会知何夕。愁如织。一鞭行色。春雪梅花驿。
元	白朴	《水调歌头 夜醉西楼为楚英作》	双眸翦秋水，十指露春葱。仙姿不受尘污，缥缈玉芙蓉。舞遍柘枝遗谱，歌尽桃李花团扇，无语到东风。此意复谁解，我辈正情钟。喜相从，诗卷里，酒杯中。缠头安用百万，自有海犀通。日日东山高兴，夜夜西楼好梦，斜月小帘栊。何物写幽思，醉墨锦笺红。
元	王吉昌	《南歌子》	固蒂恢机柄，深根植化权。拈花摘叶总除蠲。引养冲和，上下贯三田。江岸和乌兔，丹炉煮汞铅。数成九转圣功圆。体透金光，晃耀照禅天。
元	丘处机	《望江南 鸣鹤馀音卷之二》	山中好，末后称三冬。纸帐蒲团香淡碧，竹炉茶灶火深红。交袖坐和冲。人如梦，百岁等闲中。梅蕊绽时泉脉动，雪花飞处雁书空。一醉待春。
元	贡师泰	《风泾舟中》	白发飘萧寄短蓬，春深杯酒忆曾同。落花洲渚鸥迎雨，芳草池塘燕避风。烽火此时连海上，音书何日到山中？故人别后遥相望，夜夜空随斗柄东。
元	张翥	《朝中措 湖堤晚归，望葛领诸山倒影水中，昔》	梅花处处满枝开。酒力荡吟怀。烟染藏鸦万缕，东风扶起春来。幽禽啼树，戏鱼跳日，水碧如苔。若个仙翁画得，翠微倒影楼台。
元	王寂	《醉落魄 叹世》	百年旋磨。等闲事莫教眉锁。功名画饼相谩我。冷暖人情，都在这些个。?瑜不怕经三火。莲花未信淤泥。而今笑看浮生破。禅榻茶烟，随。
元	王哲	《捣练子》	捣练子，十怎生。闲来闲去好修行。哩，哩。若逢迎，得圆成。从头一一说前程。哩，哩。
元	张宪	《北庭宣元杰西番刀歌》	金神起持水火齐，煅炼阴阳结精锐。七月七日授冶师，手作钳锤股为砺。一千七百七十锋，脊高体狭刀口洪。龙飞蛟化岁月久，阮师旧物今无踪。贤侯示我西番刀，名压古今刀剑录。三尖两刃圭首圆，剑脊朱砂斑痕点人血，雕青皮软金钩联。唐人宝刀夸大食，于今利器称米息。十年土涮松纹生，戎王造时当月蚀。平章遗佩固有神，朱高固始多奇勋。三公重器不虚授，往继王祥作辅臣。
元	丁鹤年	《春日海村（三首）》	每恨韶华晚，仍嗟老病催。闭门花落尽，隐几鸟飞回。引睡书千卷，消愁酒一杯。平生志士气，此日已成灰。
元	王冕	《山中杂兴 十九》	草径如蛇绾，茅庐比斗宽。溪声归夜响，山气入春寒。且自师伊尹，毋劳说谢安。有时闲纵步，长啸白云端。
元	张之翰	《满江红 送刘叔谦御史》	满酌离杯，留不住、绣衣行客。还正是、登车揽辔，慨然时节。白简才辞乌府去，红尘旋被青山隔。看弓刀千骑拥秋风，阳陌。自不负，心如铁。著甚语，堪为别。道太柔则废，太刚则折。任外岂非经济手，得中便是澄清策。待功成、随诏早归来，从头说。
元	张翥	《行香子》	谢董糟丘。罢醉乡侯。更开除、从事青州。长瓶尽卧，大白休浮。本欲成欢，翻引病，不销愁。今日空喉。明日扶头。甚窦中、瓮下堪羞。客应断，妇不须谋。指水为言，山作誓，有盟鸥。
元	马钰	《十报恩 本名瑞鹧鸪》	山侗一愿报师恩。物外生涯世罕闻。锻炼玉炉三涧雪，修完金鼎一溪云。蛟龙宜向火中溉，猛虎堪于水里焚。一粒神丹光透壁，不神神彩独超。
元	周砥	《次韵《因泉公归{艹閒}王二秀才》》	千岩春静一僧归，相送空林夕景微。茶具等闲抛石阁，钓竿行已卧苔矶。草生南浦牵诗梦，沤下轻波识道机。若见王乔因借问，双凫何日向南飞。
元	长筌子	《凤栖梧》	逃暑绳床聊慰兴。翠箨森森，几处花阴衬。萱草池塘人不问。绿荷暗窃薰风信。懒把霜纨嫌力困。沉李嚼冰，煮茗清泉近。裸袒襟怀无郁闷。
元	马钰	《瑞鹧鸪 咏茶》	卢仝七碗已升天。拨雪黄芽傲睡仙。虽是旗枪为绝品，亦凭水火结良缘。兔毫盏热铺金蕊，蟹眼汤煎泻玉泉。昨日一杯醒宿酒，至今神爽不能。
元	王冕	《对月》	己卯八月十五夜，天地万里无云烟。明月忽自海底出，皎如玉鉴当空悬。清辉潋滟破幽溟，山河倒浸无余景。丹桂香消白兔愁，玉宇琼楼不禁冷。南箕北斗潜光华，江汉无声流素波。老夫于此兴不浅，有月无酒将奈何？天上谁观羽衣舞，人间那得清虚府？世情乖异每变更，月色何尝有今古？秋风飘飘度箜篌，东家西家登大楼。相期玩赏醉终夕，岂知别有穷途愁？回首天涯故人少，白露凄凄下庭草。欲持此意问嫦娥，孤雁一声关塞晓。
宋	张士逊	《晚春游金明抵暮入宜秋门阍兵捧门牌请官位因》	闲游灵沼送春回，关吏何须苦见猜。八十衰翁无品秩，昔曾三到凤池来。
元	王冕	《雨过 其二》	归来访田里，转首忆关河。黄叶阶前满，白云山上多。人情空烂漫，世事尽差讹。亲爱子孙辈，愁予两皤。
元	王冕	《山阴水村 其二》	草阁凭江置，江深入夏寒。看山诗思远，对客酒杯宽。风景虽然别，行藏尽自安。浮萍轩子好，来往任盘桓。
元	王哲	《踏莎行 昆仑山团庵》	做就圈模，且休盖椽。诸公怎晓余方便。水符不向此中行，因缘已至文登县。各谨持修，速归锻练。内容显现亲头面。如今款款渐投玄，恁时。
元	元好问	《朝中措》	醉来长铗为谁弹。憔悴入函并。一带秦川如画，夕阳仙堂空闲。门边肮脏，胸中丑磊，何苦人间。匹马明年西去，看君射虎南山。
元	王处一	《谢师恩 赠皇亲四官人》	出尘同结逍遥伴。更不争长短。自有元初真容面。增延福寿，妙通玄奥，品位重迁换。静调龙虎常交战。灵宝攒心转。四大光明同一炼。升烟降雾，电驰雷震，瞥地神童现。
元	关汉卿	《【双调】碧玉箫 六》	席上樽前，衾枕奈无缘。柳底花边，诗曲已多年。向人前未敢言，自心中祷告天。情意坚，每日空相见。天，甚时节成姻眷！
元	王冕	《次韵》	林宗出去满巾雨，苏老归来两屐泥。怀古令人时默默，感时于我独栖栖。春风水竹连公馆，落日烟华绕相堤。景物纷纷底须论，首阳高义只夷齐。
元	赵孟＊	《太常引》	弄晴微雨细丝丝。山色淡无姿。柳絮飞残，茶蘼开罢，青杏已团枝。栏干倚遍人何处，愁听语黄鹂。宝瑟尘生，翠销香减，天远雁书迟。
元	王冕	《五马图》	太仆济济唐衣冠，五马不着黄金鞍。饮流系树各有适，未许便作驽骀看。鬛叚萧萧绿云茸，喷沫长鸣山岳动。世无伯乐肉眼痴，那识渥洼千里种。官家去年搜骏良，有马尽拘归监坊。遂令天下气凋丧，驴骡馲争腾骧。只今康衢无马迹，得见画图差可识。画图画图奈尔何，抚几为之三叹息。
元	张养浩	《水仙子》	一江烟水照晴岚，两岸人家接画檐。菱荷丛一船秋光淡。看沙殴舞再三，卷香风十里珠帘。画船儿天边至，酒旗儿风外飐，爱杀江南。
元	王冕	《写怀》	去载情无赖，今年兴颇幽。自居茅草屋，不想木兰舟。膏土栽黄独，开渠引碧流。溪翁来往熟，相帅看沙鸥。
元	赵孟頫	《题耕织图二十四首奉懿旨撰》	一日不力作，一日食不足。惨淡岁云莫，风雪入破屋。老农气力衰，伛偻腰背曲。索綯民事急，昼夜互相续。饭牛欲牛肥，茭藁亦预蓄，蹇驴虽劣弱，挽车致百斛。农家极劳苦，岁岂恒稔熟。能知稼穑艰，天下自蒙福。
元	白朴	《水调歌头 感南唐故宫，就隐括后主词。》	南郊旧坛在，北渡昔人空。残阳淡淡无语，零落故王宫。前日雕兰玉砌，今日遣台老树，尚想霸图雄。谁谓埋金地，都属卖柴翁。慨悲歌，怀故国，又东风。不堪往事多少，回首梦魂同。莫上小楼上，愁满月明中。
元	杨维桢	《正面黄》	鼎湖乘黄忽已仙，龙池霹雳飞青天。玉台万里在足下，青丝挽住春风前。嶷如长鹤静不骞，仗下肯受庸奴鞭！主恩一顾百金重，不。辞正面当君怜。
元	张伯淳	《摸鱼儿 次韵抱瓷》	采黄花、自斟清醑，南山人在何许。浮生聚散云萍似，消得几番寒暑。些个路。不断情?，惟有春天树。停歌罢舞。更说甚悲欢，从教白首，心事付崔橹。钧天梦、忘却当年宦谱。吟蛩休怨休诉。如今世味更尝惯，但见青山多妩。清对苦。是我误儒冠，还是儒冠误。西湖胜处。且趁取时佳，不寒不暖，同泛小舟去。
元	陈基	《与学古文仲游至正观》	西郭维舟水满津，从容郑圃得寻真。蓬莱路隔人间世，桃李花开劫后春。风雨或闻鲛杼响，弦歌曾与草堂邻。交游不忝羊求辈，岁晚相期迹未尘。
元	倪瓒	《雨中寄孟集》	英英西山云，翳翳终日雨。清池散圆文，空林绝行屦。野性夙所赋，好怀谁共语。烧香对长松，相与成宾主。
元	杨维桢	《小蓬莱（赵子昂篆颜）》	麻姑今夜过青丘，玉醴催斟白玉舟。莫向外人矜指爪，酒酣为我擘箜篌。
元	周砥	《玉山草堂》	忆女草堂何许在，辟疆园里玉山陲。方床石鼎高情远，细雨茶烟清昼迟。鸿雁来时曾会面，枇杷开后更题诗。山中容易年华暮，书史娱人总不知。
元	柳贯	《次伯长待制韵送王继学修撰马伯庸应奉扈从上》	山围黑谷翠漫漫，独许词臣息马看。跸道云开朝采正，蹛林风定雪花乾。赋成特赐麒麟罽，宴出初擎码瑙盘。岁岁八州人望幸，钩陈旗尾认朱竿。
元	王恽	《凤凰台上忆吹箫箫 为张孝先紫箫赋，系亡金》	宫树春空，御屏香冷，谁遗金人间。爱一枝紫玉，双凤声蟠。秋月春花客思，把幽情、都付伊传。惊吹处，籁翻天吹。鹤怨空山。风流贵家公子，记梦里琼楼，稳跨苍鸾。恍露凝银浦，霜裂琅。不见云间弄玉，余音散、赤壁江寒。秦台晚，碧云零乱瑶天。
元	杨维桢	《招农篇》	京城五都会，卓锥争比闾。朱楼矗隘址，绣甍夹通衢。酒削飨列鼎，贩脂来驷车。东家见妖丽，西舍闻笙竽。劬劬农家子，住在三家墟。一日出京市，归不把犁锄。千金卖恒产，买屋京城居。京城岂不美，咄嗟异荣枯。货殖非吾法，守望非吾徒。仰屋视门傅，壁立檐无储。却归卜丘首，邻里相揶揄。嗟嗟食田子，食技汝不知。食田可久业，圣主方捐租。
元	陈基	《次钱伯行韵》	五月东林水竹凉，新荷叶小柳丝长。且临大令鹅群帖，不恋尚书鸡舌香。走客谩夸千树橘，杜陵共爱百花庄。满天风露枇杷熟，归奉慈亲取次尝。
元	杨维桢	《夏驾石鼓辞》	周家十圆鼓，散落陈仓野。犹有夏驾石，盘盘驾之下。秦鞭血山骨，吴猎焦野火。夏鼓建不拔，石鸣知者寡。父老惧谶言，山空石长哑。
元	刘秉忠	《望月婆罗门引》	年来懒看，古今文字纸千张。酒中悟得天常。闲杀前好月，不肯照西厢。任昏昏一醉，石枕艟藤床。名途利场。物与我，两相望。目断霜天鸿，沙漠牛羊。一庭秋草，教粉蝶黄峰自任忙。花老也、尚有余香。
元	杨维桢	《香山篇》	放舟脂塘曲，盘游湖上雷。雷鸣湖雨作，还泊香山隈。美人斗香草，上有九畹栽。美人在何所，搴芳招归来。露下荆棘草，鹿上姑苏台。
元	赵摅	《虞美人 同孟利器寻春 以上三首见中州乐府》	春来日日风成阵。桃李飘零尽。树头树底觅残红。只有郭西梨雪、照晴空。酬春须得如川酒。酒债寻常有。葛巾?侧倩人扶。大似浣花溪上、
元	刘敏中	《清平乐 次前韵 西野郭安道所寄清平乐，言予》	经春闭户。人不思量处。蓦地花神通一路。留得神仙肯住。相欢忘却无家。对花细引流霞。此日诗来肠断，望君东海西涯。
元	山主	《临江仙》	见了教人情惨切，回头别觅真修。逢师悲愿话根由。远离苦海，亲得盘舟。跳出火宅三界外，四衢露地白牛。随身不在外边求。无牵无缆，步。
元	王逢	《夜何长三叠寄周参政伯温邬佥院本初》	夜何长，日苦短，夜长复寒日不暖。苍梧九疑云思远，惊鸿乱落夫差苑。汉家骑尉双龙苍，酒酣起舞隘八荒。疾风吹沙百草霜，玉缸朱火青凝光。夜何长，帝车高转天中央。
元	李道纯	《满庭芳 授记定庵》	学佛学仙，参禅穷理，不离玄牝中间。可怜迷谬，往往相瞒。一味寻枝摘叶，徒坐破、几个蒲团。堪伤处，外边寻觅，笑杀老瞿昙。些儿真造化，诚能亲见，胆冷心寒。定庵高士，好向定中参。看破娘生面目，把从前、学解掀翻。真空透，髑髅迸破，真主自离庵。
元	王哲	《恨欢迟》	名排三本姓王。字知明子号重阳。似菊花如要清香。吐缓缓，等浓霜。学易年高便道装。遇渊明、语我嘉祥。指蓬莱云路如归去，慢慢地休。
元	王冕	《偶成》	桑田沧海事沈沈，慨慷谁能论今古？刖足卞和因献玉，然脐董卓岂无金？虽求知己终难合，差立功名错用心。老子胸中颇明白，只怜华发不胜簪。
元	王恽	《如梦令 以下有柳圈（调即合欢曲）词六首，》	老境心便多暇。束缚尘缨高挂。饭饱去寻君，闲步闲吟闲话。闲话。闲话。过眼纷华都罢。首，皆曲调，兹不录。
元	周权	《念奴娇 姑苏台怀古》	飞台千尺。直雄跨层云，东南胜绝。当日倾城人似玉，曾醉台中春色。锦幄尘飞，玉箫声断，麋鹿来宫阙。荒凉千古，朱阑犹自明月。送目独倚西风，问兴亡往事，飞鸿天末。且对一尊浮大白，分甚为吴为越。物换星移，叹朱门、多少繁华消歇。渔舟歌断，夕阳烟水空阔。
明	楚石梵琦	《赠王使君》	君持使节过绳桥，已遣蛮夷感圣朝。良将未夸班定远，大臣犹数盖宽饶。川香野马衔青草，雪暗天鹅避早雕。西出阳关九千里，归来莫惜鬓萧萧。
元	元好问	《太常引 东原上清宫，同杨飞卿夜话汝梁旧游》	十年流水共行云。相见重情亲。沧海坐扬尘。便疑是、前身后身。风台月榭，舞裙歌扇，乐事几回新。莫话洛阳春。更谁似、金銮故人。
元	王冕	《示师文 其二》	怅望倚门久，月光清满天。念家情切切，为客鬓娟娟。细草荒山径，游云过石田。安能携尔辈？饱饭老林泉。
宋	张士逊	《题宝盖岩寺》	身为冠冕留，心是云泉客。每到云泉中，便擬忘归迹。况兹宝盖岩，天造清凉宅。税车官道边，谁知愿言适。
元	王恽	《三奠子》	隔盈盈一水，欢会今宵。梧叶上，雨萧萧。星沉开帐烛，云黯渡河桥。渚宫深，离思苦，两无。金针缕细，彩舫花娇。儿女辈，漫情饶。巧来心愈拙，弦促韵难调。西楼月，银汉影，碧天遥。
元	倪瓒	《烟雨中过石湖（三首）》	愁不能醒已白头，沧江波上狎轻鸥。鸥情与老初无染，一叶轻躯总是愁。
元	王哲	《武陵春 忆道友》	业云涯别有景，曲武陵春。日清闲没苦辛。载得全真。是人非俱不管，爵肯相亲。史哥时说一新。斧断迷津。
元	王冕	《题王有恒山房》	人世红尘涨碧空，薜窗萝几自清风。朝来爽气归书润，夜静青云入梦浓。壁上枯桐忘岁月，床头老剑识英雄。丈夫要看好山色，不是关中即洛中。
元	王处一	《一枝花 药方》	普劝门中友。妙药时人有。先师亲说下，与君修。一味真心，系缚休教走。柔弱为引子，低下服之，论甚食前食后。大忌气财并色酒。闹处稀开口。忘情恩爱断，罢忧愁。依方修合，更不伤怀袖。谨服三五载，返老还童，管得长生不朽。
元	谭处端	《望蓬莱》	行大道，认取坎和离。一点来时颠倒处，两般消息与搜披。玄妙不难知。休外觅，识取自菩提。有相身中成锻炼，无为路上证牟尼。指日跨云。
元	马钰	《金莲出玉花 赠刘同监 拆刀字起》	圭烂饮。后玄机宜再审。上田田。了真功得自然。中莲绽。是为仙无失陷。了心休。继海蟾的祖刘。
元	王吉昌	《采桑子》	慧光剔透茅心鄙，绝虑忘情。形静神清。捧出圆空一点明。驱云扫雾神机胜，出入纵横。实相难明。挥斥光华耀八。
元	范梈	《游南台闽粤王庙》	海角钓龙人杳杳，云间待雁路迢迢。若为借得山头石，每到高秋坐看潮。
元	王冕	《素梅 二九》	十月中原风景别，寒冰如地雪漫天。相逢尽说江南好，处处梅花压酒船。
元	王恽	《水调歌头 送王修甫东还》	樊川吾所爱，老我莫能俦。二年鞍马淇上，来往更风流。梦里池塘春草，却被鸣禽呼觉，柳暗水边楼。浩荡故园思，汶水日悠悠。洛阳花，梁苑月，苦迟留。半生许与词伯，不负壮年游。我亦布衣游子，久欲观光齐鲁，羁绁在鹰、早晚西湖上，同醉木兰舟。
元	王丹桂	《临江仙 晚景》	向晚嫩凉生户牖，松岩独坐?颐。凭高一望彻天涯。孤城烟树惨，远浦片帆归。万里碧天澄似水，云闲不动毫厘。昭昭明月弄晴辉。圆光含法界，灵验射瑶池。
元	蒲道源	《秦楼月 以上寿词六首见顺齐间居业稿卷六》	龙楼宴。千官拜表俱欢忭。俱欢忭。今宵帝座，瑞光高见。觚引领心常恋。南山万寿殷勤献。殷勤献。皇天眷顾，必从臣愿。
宋	赵福元	《沁园春》	斗柄御寅，序启苍涂，气转洪钧。正乾坤交泰，圣贤相遇，风声虎啸，雾滃龙兴。华渚流虹，璇枢绕电，期迈三朝嵩降申。真希有，庆吾皇万岁，重臣千春。枫震宠数来频。绾叠组累累辉楚城。看袍将赐锦，带仍佩玉，十行丹诏，单骑红尘。入赞中兴，泰阶上宰，寿域八荒歌太平。运化笔，管烘桃李，又一番新。
元	侯善渊	《一叶舟》	万象冲开寥廓。元混然虚托。海月晏晶金。照天心。睫外威神辉豁。冰体雪肌绰约。稳稳过琼琳。上瑶岑。
元	王冕	《怀古》	浮云漠漠云摇天，乳燕翻飞落野田。轩冕尽知为上客，衣冠谁解说前贤？闭门种菜殊无策，坐石看松不记年。世事东风吹马耳，锦帆金谷已茫然。
元	丁鹤年	《题唐申王三骏图》	三骏英英出渥洼，太平刍粟饱天家。谁知百战平河北，汗血功归狮子花。
元	杨维桢	《存与篇》	东家万金产，西家百屋钱。锢以铁门限，自比长城坚。须臾一转首，后人不能传。却观存与者，非帑非联阡。巍然一高阁，阅世而弗迁。问君何能尔，但指方寸田。
元	马钰	《无调名 赠王公叠字调（原误作玩丹砂）》	运三车入宝瓶。花灿烂，玉堂明。光照耀，鬼神惊。散阴魔，精自秘，藏丹颗，性灵灵。明出现，绝多能。
元	马钰	《蓬莱客》	投玄急。投玄做个聪明客。聪明客。静清心月，不教云隔。死生生死无人测。效予入道能超溺。能超溺。虎蟠龙绕，性停命息。
元	马钰	《临江仙 长安新出家者》	此个陇西明大道，看来俗累难拘。报予天水慕清虚。彭城归正觉，割爱后来闾。更有段公明慧性，悟来巧变痴愚。山侗闻得证无馀。忻然如大醉，认得本来如。
元	张昱	《临安访古·婆留井》	旧日婆留井未堙，石阑苔藓上龙文。而今率土俱臣妾，莫愿皇天产异人。
元	谭处端	《如梦令 述怀》	一点灵光不昧。出入往来无碍。处处现圆明，物物头头应解。宁耐。宁耐。万祸不能侵害。
元	王吉昌	《金盏子》	扣玄关。步云山。花光石润松风软。琴解愠，酒开颜。衷情逸，放心闲。诸境灭，我独顽。九阳还。六阴删。收藏八宝金光满。融体耀，彩霞殷。相实相，太无间。迎仙客，越尘寰。
元	马钰	《金莲出玉花 继张修祖殿试韵 拆口字起》	传天际。小金婴能补缀。白绒清。物随针绣我心。灵无影。八刀圭谁可饮。友张翁。客邀观七宝宫。
元	王冕	《悼达兼善平章》	出师未捷身先死，忠义如公更不多。岂直文章惊宇宙？尚余威武振山河。中原正想刘安世，南海空思马伏波。老我未能操史笔，怀思时复动哀歌。
元	谭处端	《如梦令》	竹笠竹冠竹碗。与我日常为伴。坐卧去来空，便是清凉彼岸。风汉。风汉。日月轮催不管。
元	高道宽	《西江月》	拨转飞天妙本，炼就一粒丹砂。朝求暮采道人茶。圆满一旬点罢。玉衡缠教定正，运动八面云霞。小庵独坐俺仙家。除睡万缘不。
元	周权	《花心动 次韵咏荼药》	翠雾前驱，舞青蛟、飞动一檐晴色。银凤翻空，雪生香，风韵天然奇特。素艳连娟清露晓，搜香处、蝶栖难觅。这天与、水沉富贵，诗翁消得。好是神仙姑射。拥翠被香寒，甚般标格。特立春深，清兰幽，孤注惯谙寥寂。惜芳但恐东风老，怕香屑、碎琼堪惜。又不道、流年催人暗掷。
元	刘秉忠	《江月晃重山》	杜宇声中去住，蜗牛角上输赢。金瓯名字尽人争。秋鸿影，湖水镜般明。杨柳烟凝露重，莲花月冷风清。万年枝稳鹊休惊。邻家笛，夜夜故园。
宋	释原妙	《偈颂六十七首》	巴陵设忌三转语，西峰单单只一句。上浙下耳，逢人切忌错举。
元	王恽	《如梦令》	友道雨翻云覆。胶漆几人持久。遣兴漫题诗，客至有钱沽酒。沽酒。沽酒。径入醉乡无有。
元	陆文圭	《临江仙 坐客有出宠歌者，乃主人旧所欢也》	听得雅歌珠一串，飒然吹动梁尘。尊前重见旧时人。主人情未重，情重是嘉宾。飞絮落花无定在，近前遮莫谁嗔。文园倦客最伤神。野亭何处泊，空忆画堂春。
元	王处一	《满庭芳 赠出家》	厌贵辞荣，甘贫慕道，谦和柔弱行藏。通真内炼。随步变清凉。一点灵空顿晓，明显现、千古嘉祥。因缘济，玉阳自此，同保见重阳。心香通内外，氤氲遍彻，三界十方。感大罗仙众，俯降恩光。总救九玄七祖，离幽夜、高赴仙乡。天元会，万神庆悦，齐唱满庭芳。
元	姚燧	《绿头鸭 又寄疏齐 武昌歌妓小字倦儿，色》	笑疏斋，老来犹未情疏。似嫌呼、缑山笙鹤，表彰特号云居。善形容、世间有几，写绰约、天外无余。我怅离群，阳春寡和，溉来食武昌鱼。对芳酒、一声金缕，丝竹用何如。今逾信、古人一言，名下无虚。记前回、东山胜赏，万株霜叶红初。向岩前、缓移玉勒，怕林下、相失篮舆。忘赋桃花，清新捷对，坐令辞客掷中书。看明日、片帆东下，江渺正愁予。凭消遣、算除睡乡，能到华胥。大典卷一万四千三百八十三寄字韵姚牧庵集。
元	王蒙	《姑苏怀古（和陈惟寅韵）》	英雄千岁后，春草没古墓。王气霄间电，富贵薤上露。百战争山河，埋骨只数步。
元	汤弥昌	《祝英台近 题钱德钧水村图 以上二首见珊瑚木》	染秋云，图泽国，野趣入游戏。能事何须，五日画一水。重重杨柳陂塘，茅茨村落，鲈乡外、西风渔计。晚烟霁。有客乘扁舟，延缘度疏苇。欲访幽居，宛在碧溪尾。浩然目送飞鸿，醉歌乃，溪光里、乱山横翠。
元	王冕	《红梅》	玉妃步月影毵毵，燕罢瑶池酒正酣。半夜不知香露冷，春风吹梦过江南。
元	曹伯启	《清平乐 寄复初省郎，兼简希孟文友》	情怀渺渺。客舍天将晓。百虑攻心浑未了。不似漫郎多少。人生傀儡棚中。此行那计西东。指日云泥超异，重占口角春风。
元	李道纯	《沁园春 赠郑松溪》	若拙若愚，若慵若懒，若呆若痴。只这底便是，造玄日用，果行得去，密应神机。学解见知，声闻圆觉，增长根尘塞肚皮。都无用，但死心塌地，寿与天齐。金仙不在天西。那碧眼胡儿不必题。问性宗一着，从空自悟，命基上事，务实为基。虚实相通，有无交入，混合形神圣立跻。禅天净，看云藏山岳，月照松溪。
元	朱唏颜	《满庭芳》	寒压衾绸，光摇书幌，夜深香梦初残。细听窗户，簌簌乡春蚕。风劲时时堕砌，分明认、山溜潺。呼童起，疏梅耐冷，修竹报平安。晓来拥被看，闲庭舞鹤，古瓦迷鸾。待戏挽银河，飞步天坛。恐琼楼玉宇，最高处、无限清寒。凭君问、九关虎豹，香案五云间。
元	刘处玄	《行香子》	历遍人间。却羡名山。洞天清、坐听潺。万株松桧，千顷云烟。好伴琴书，真念道，乐安闲。养就灵铅，命耀光圆。行功成、蓬岛为仙。出离生灭，万古相传。既免轮回，六铢挂，去朝元。
元	冯尊师	《苏武慢》	日月高奔，金波满泛，七返九还延祚。真精应物，大道潜身，恍惚妙通玄路。直待阳生，造化神丹，龙虎紫霄天府。这瑶函、宝篆天机，须仗至人开悟。长生道、固蒂深根，仙家活计，烹炼汞铅为务。炉辉五彩，鼎耀三光，识取本来宗祖。明月楼前，睹个金蝉，飞舞翠峰明宇。把凌云一志，精诚精进，上仙科举。
元	周权	《鹊桥仙 次韵冯仲远春日》	晓寒成阵，春犹薄，见红紫、纷纷缄萼。东风着意忽吹开，这艳冶、怎生描摸。问渠底事，多情无据，地又还飘落。无花独酌又何妨，但。
元	王吉昌	《江梅引》	玄珠吐瑞电光飞。透帘帏。绕璇玑。倒卷黄河，风浪涌神威。子后六爻阴复降，成七返，仙童展羽衣。浩然恬养道巍巍。主无违。客同归。不见元初，万象境依稀。湛人希夷常默默，全体露，证鸿，一点辉。
元	程文海	《金缕歌 寿胡涧泉宪佥二月七日》	八桂归来后，又十年、泉红涧碧，蟠桃春晓。老子精神真满腹，合借福星当道。怎长寄、东皋舒啸。是则颠崖人渴想，柰一川风月多情好。攀琪树，拾瑶草。耆英洛社尊胡杲。问何当、棕鞋桐帽，率先九老。岁月天长留石磴，此约他时须早。定分我、香山歌笑。未论桑田沧海事，比诸公、他日犹年少。政恐有，锋车到。
元	马钰	《梅花引 赠众师兄》	子端提。龙蟠虎。莫使马猿偷眼睹。气神苏。气神苏。海底灵龟，依从鼻吸呼。女姹婴娇云里聚。欲赴蓬瀛路上去。炼江湖。炼江湖。结就金丹，方知玉性孤。
元	赵善庆	《沉醉东风》	山对面蓝堆翠岫，草齐腰绿染沙洲。傲霜橘柚青，濯雨蒹葭秀，隔沧波隐隐江楼。点破潇洒万顷秋，是几叶儿传黄败柳。
元	姬翼	《巫山一段云》	弄玉歌清律，飞琼舞散花。乾坤一色散银霞。何处是仙家。表里纤尘不立。呈似太虚消息。晃然高下尽玲珑。神鬼觅无踪。
元	侯善渊	《益寿美金花》	凝空寂湛。眩集神风明自鉴。洞达遥天。一性寥寥点桂圆。地入净悄。湛静冷波风浩渺。宝炷轻烟。烟彻丹霄降瑞仙。
元	杨维桢	《冶师行》	湖中冶师缑长弓，有如汉代陶安公。七月七日与天通，朱雀飞来化青童。且莫随仙踏飞鸿。道人铁笛已在手，铁冠八柱凌乔嵩。皇帝一统诛群凶，猛士干将无所庸。还徼上青子，天上裨重瞳。江心火电流赤虹，云凝雾结愁蟠龙。
元	冯子振	《鹦鹉曲》	逃吴辞楚无家住。解宝剑赠津父。十年间隶越鞭荆，怒卷秋江潮雨。想空城组练三千，白马素车回去。又逡巡月上波平，暮色在烟花紫处。
元	侯善渊	《满庭芳》	去质贪华，还淳复古，本源浊以徐清。卑谦处厚，能弊不新成。知足无荣无辱，彝然御、非躁非轻。还知否，存亡得失，进退若亏盈。如斯全可道，心中出屑，眼里抽钉。瞳奕羽，虚谷旷然明。三气氤氲密降，纯阳焕、形释心凝。归来处，风恬浪净，明月照寰瀛。
元	元好问	《婆罗门引 亦名菊潭秋》	商於六里，野塘千古烟霞。灵苗郁郁无涯，荡青冥风露，金素发清华。散霜丛弥岸，月影明沙。仙经浪夸。种瑶草、养铅砂。争信琼杯芳荐，药镜黄芽。秋香晚节，也分到、山中宰相家。休更羡、刘阮桃花。
元	王逢	《寄桃浦诸故知即事（五首）》	素痴得名侯君房，自享大案焦征羌。莫嫌卫旌不举箸，口简授使多严光。世间堪鄙是何物，粪上之英裈中虱。后园石壁倚秋林，醉有髫孙旁执笔。
元	王冕	《梅花（二首）》	马迹山前万树梅，千花万花如雪开。满载扬州秋露白，玉箫吹过太湖来。
元	魏初	《浣溪沙》	心地宽平见寿徵。鬓鸦匀薄只青青。从今却是数松龄。除却弄孙无一事，闲时针线困时行。小儿新语唤文苓。
元	郭翼	《绝句（四首）》	高桃花发江林里，蝶弄莺衔四散飞。便开金盏留连看，莫放青春造次归。
元	袁易	《南柯子 仆慕吕勉夫陈天民之为人（原作旧，》	酒边，仆因育向所寄张玉田词，二公欣然属和，遂口占小词为谢。酒阑更唱迭和，忽以成卷，漫录之，以为再会喜话云卖药韩康伯，还丹吕洞宾。相逢况有葛天民。笑杀神仙，元只在红尘。赋就甘州曲，惊回池上人。悟君那得笔如神。割我一川秋色一江云。
元	王逢	《小匕首歌》	水晶生苗月牙直，彗芒披云电流隙。蛰蛇断尾短草间，海鹘褪翎霜雪色。宋斤鲁削让峭刻，金错锥刀岂其敌。吴鸿扈稽飞著体，不曾为主开边鄙。嗟兹神物久泥滓，用之可以报国士。檐冰卓箸日黯空，稍玩股掌生雄风。鲛鱼室卧缟带影，长铍辟易万雉墉。古昔客揕秦王胸，几仆翠凤咸阳宫。由来意气泰山重，命甘燎毛不旋踵。谁隳古制铸小之，佩称衣冠加珌琫。我歌三叹泪满裾，曹豫聂无时无。
元	梁寅	《京城和蔡渊仲旅夕》	卷幔回飚入，题诗急雨催。地高天喜近，云散月还来。玉漏因寒涩，金门待曙开。仙宫闻教乐，应奏《上之回》
元	阿里耀卿	《【正宫】醉太平》	寒生玉壶，香烬金炉，晚来庭院景消疏，闲愁万缕。胡蝶归梦迷溪路，子规叫月啼芳树，玉人垂泪滴珍珠，似梨花暮雨。
元	李齐贤	《巫山一段云 江天暮雪》	向夕回征棹，凌寒上酒楼。江云作雪使人愁。不见古潭洲。声紧云边雁，魂清水上鸥。千金骏马拥貂裘。何似卧渔舟。
元	钟嗣成	《凌波仙》	钱塘人物尽飘零，赖的斯人尚老成。为朝元恐负虚皇命。凤箫寒，鹤梦惊，驾天风直上蓬瀛。芝堂静，蕙帐清，照虚梁落月空明。
元	元好问	《鹧鸪天》	颜色如花画不成。命如叶薄可怜生。浮萍自合无根蒂，杨柳谁教管送迎。云聚散，月亏盈。海枯石烂古今情。鸳鸯只影江南岸，肠断枯荷夜雨声。
元	陈基	《分省诸公邀西湖宴集》	湖上相逢宴屡开，紫薇花下约同来。水光酿绿凝歌袖，山色分青入酒杯。蛱蝶影随罗扇动，琵琶声逐画船回。独怜英骨埋芳草，南拱枝头蜀鸟哀。
元	王丹桂	《满路花 岁日赠冯六等》	节令频移政，寒暑递相迁。光阴驹过隙、古今传。晓来万户，欢笑贺新年。谁肯回光照，绀发童颜，渐成衰鬓皤然。愿人人、早悟根原。搜觅妙中玄。洞天风月下、舞胎仙。刀圭潋滟，一颗大丹圆。捧入青霄路，步步无生，任从海变桑田。
元	韩奕	《百字令 次韵答毗陵蒋公冕见寄》	问余何事，未中年、已觉心情欢少。对青镜、频伤往事，白发鬓边生早。水上题红，花间拾翠，到如今休了。年年春色，应笑闭门人老。故人咫尺江云，几回吟眺，目断扁舟小。荒后人家依旧好。空记梦中曾到。一曲高歌，知君别后，也恁多愁抱。甚时乘兴，山阴去访安道。
元	刘秉忠	《鹧鸪天》	柳映清溪漾玉流。火榴开罢芰荷秋。一声鱼笛烟波上，宜著蓑翁泛小舟。红蓼岸，白苹洲。闲鸥闲鹭更优游。斜阳影里山偏好，独倚兰阑懒下。
元	刘志渊	《水龙吟 赠李元法》	绵绵一气冲关节。熏蒸遍流百脉。聚归乾鼎，象成龙虎，性情感结。精变高超越，功七返、九还无阙。炼成大药，通神显用，觉香味，遍身泄。焕吐丹光皎洁。晃灵台、一点如雪。常清常净，无馀无欠，圆明莹彻。显出真心月，射宇宙、了无尘屑。耸太虚法相，无生神妙，镇千万劫。
元	凌云翰	《苏武慢 以上强村丛书，用吴伯宛据西泠词萃》	破帽多情，布帆无羔，兴尽便寻溪转。明月来时，浮云飞尽，千古翠屏宜晚。桂棹阑桨，荷衣芰制，偏称药炉经卷。看轻鸥、点破长烟，一望水连天远。尝记得、雪满山阴，舟回剡曲，何必过门相见。浩气难消，哀情谁会，万里碧空横剑。一道虹桥，半天龙驾，尚忆幔亭开宴。要长生、须出人间，未卜道缘深浅。
元	倪瓒	《疏林远岫图写赠子素征》	已从沤鸟狎云深，老我无机似汉阴。采采菊花犹满地，萧萧霜发不胜簪。南游阻绝伤多垒，北望艰危折寸心。家在吴淞江水上，清猿啼处有枫林。
明	楚石梵琦	《居庸关》	天畔浮云云表峰，北游奇险见居庸。力排剑戟三千士，门掩山河百万重。渠答自今收战马，兜铃无复置边烽。上都避暑频来往，飞鸟犹能识衮龙。
元	潘纯	《题岳武穆王坟二首》	湖水春来自绿波，空林人迹少经过。夜寒石马嘶风雨，日落山精泣薜萝。江左长城真自坏，邺中明月竟谁歌？惟余满地苌弘血，草色年深碧更多。
元	陆仁	《次韵（二首）》	支硎山中濯寒泉，洗马池头草若烟。石拔两关开岝崿，云迷万竹秀联娟。下方钟鼓长时发，绝顶藤萝且自缘。东去三江流不尽，浮生如此也须怜。
元	许有壬	《踏莎行 赠相士 圭塘乐府卷三》	黄鹤楼前，胭脂山上。敲门有客来相访。自言阅遍世间人，要观尘俗酸寒状。关塞冰霜，江湖风浪。归来幸得身无恙。君言虽应我方惭，山中。
元	黄溍	《初至宁海二首》	缥缈蛟龙宅，风雷隔杳冥。人家多面水，岛屿若浮萍。煮海盐烟黑，淘沙铁气腥。停骖方问俗，渔唱起前汀。
元	王冕	《有感》	江南古客无寸田，半尺破研输租钱。好山好水难夤缘，荃房日薄蒙荒烟。囊中蝌蚪二百年，大经大法垂幽玄。他人不知我自怜，落花春暮啼杜鹃。杜鹃啼苦山竹裂，锦官宫殿烟霏灭。人间百鸟无处栖，青蝇贝锦成行列。北望茫茫莎草黄，葱河五月天雨霜。岐阳不见真凤凰，山鸡野鹜争文章。江南古客苦无计，却向水中搴薜荔。沙鸥梦老苹雨残，湿云不动天如醉。回观蓬莱十二楼，我曾读书楼上头。楼前平碧千顷秋，白露暗洗芙蓉愁。岁寒归来有谁在？青松是兄梅是弟。山中巢许不可寻，却对老嵇食石髓。
元	王冕	《素梅 十一》	寒枝错落冻不解，隔水清香招得来。午夜风停雪声堕，梅花开尽不知寒。
元	萨都剌	《芙蓉曲》	秋江渺渺芙蓉芳，秋江女儿将断肠。绛袍春浅护云暖，翠袖日暮迎风凉。鲤鱼吹浪江波白，霜落洞庭飞木叶。荡舟何处采莲人，爱惜芙蓉好颜色。
元	刘处玄	《满庭芳》	三十年间，几番宠辱，细思往事慵言。也曾牒发，曾受帝王宣。今日山村且住，他时去、高卧云烟。洞天隐，松峰之畔，保命是修仙。无愆。全道德，自然达理，炼汞烹铅。未功圆行足，闲对林泉。真乐琴书为伴，忘尘世、了熬煎。逍遥好，蜕形真去，升入大罗天。
元	张宪	《匡复府》	扬州都督开三府，十万强兵猛如虎。骆生长檄魏生谋，大义精忠照千古。山东豪杰望旌旗，蓄缩江淮立霸基。莫指金陵图王气，石梁鸦噪髑髅悲。
元	马钰	《玉楼春》	清中悟彻祥中瑞。堪做风仙端的裔。广收白雪与黄芽，锻炼神丹烹鼎沸。灵童营养如琼腻。通晓玄玄真仔细。明知天上二三年，暗换人间千万。
元	查德卿	《一半儿》	厌听野雀语雕檐，怕见杨花扑绣帘。拈起绣针还倒拈。两眉尖，一半儿微舒一半儿敛。
元	王哲	《探春令》	美醪奇馔，信任恣饮，丰餐最好。醉经饱德，唯歌自舞，喜乐论道。频频拈弄灵芝草。使异香来到。云霞覆焘，鹤鸾前引，却赴蓬莱岛。
元	姬翼	《西江月》	绝相纵横妙用，离形左右皆无。普天匝地尽如如。罔象还同暮故。宇泰天光内发，室虚真宰常居。没功夫处用功夫。稳驾神舟归去。
元	张之翰	《江城子 博文归意有未尽，又以江城子为赠，》	闲中自合故人束。五湖居。二年余。郑重君家，远寄数封书。昨日相逢还忆不，只记得，旧清癯。留君无计住须臾。使归吴。重踌躇。曾挂风帆，三度过姑苏。为问台前双白鹭，烟景似，向来无。
元	李真人	《望江南》	真龙虎，玉兔与金精。广见青冥含万象，朦胧降气结朱英。凡汞岂长。
元	李道纯	《沁园春 赠圆庵蒋大师》	人心惟危，道心惟微，中藏化机。那些儿妙处，都无做造，灵明不昧，慧日光辉。日气日神，惟精惟一，玉莹无瑕天地归。疑玄处，把坎中一画，移入南离。赤龙缠定乌龟。六月里严霜果大奇。那白头老子，来婚素女，胎仙舞罢，共入黄帏。布雨行云，阳和阴畅，一载工夫养个儿。常温养，待玉宸颁诏，足蹑云归。
元	王恽	《点绛唇 癸酉夏六月五日同河中府官宴白楼》	倚槛清歌，一声高遏行云住。长河倾注。不煞曦轮暑。燕寝清香，画栋珠帘雨。人何处。一尊绿醑。满眼青山暮。
元	杨维桢	《花门引》	大唐宇宙非金瓯，黄头奚儿蟆作虬。跳梁河陇翻九土，惊呼夜半呼延秋。朔方健儿袖双手，战马伤春舞杨柳。当时天骄不借兵，渭阙黄旗仆来久。快哉健鹘随手招，渡河万匹疾如猋。白羽若月筋竿骄，弯弓仰天落胡旄。吁嗟健鹘有如许，邀我索花固其所。明年西下崆峒兵，壮士重忧折天柱。折天柱，唐无人，引狼殪虎狼非麟。空令汉女嫁非匹，穹庐夜夜愁寒云。
元	王哲	《减字木兰花》	神清气爽。乐处清闲堪一唱。气爽神清。鼓出从来自己声。清神爽气。长就黄芽缘溉济。爽气清神。认得前程这个真。
元	张翥	《蝶恋花 柳絮》	陌上垂杨吹絮罢。愁杀行人，又是春归也。点点飞来和泪洒。多情解逐章台马。瘦尽柔丝无一把。细叶青颦，闲却当时画。惆怅此情何处写。
元	陶宗仪	《次韵答杨廉夫先生》	移家正在小斜川，新买黄牛学种田。奏赋不骑沙苑马，怀归长梦浙江船。窗浮爽气青山近，书染凉阴绿树圆。乐岁未教瓶有粟，全资芋栗应宾筵。
元	杨维桢	《览古四十二首 其八》	恭俭汉天子，取士忌少年。未应绛灌徒，廷中肯访贤。徒为宣室召，复有长沙迁。不见冯都尉，庞眉竟谁怜。
元	刘忠之	《太常引 送郭复齐 词综卷三十三》	少年南北快飞腾。身到处，有佳声。甓社化才行。又出使、余杭故城。春风满路，堤边杨柳，难系去留情。何处望双旌。泛千里、孤舟月明。
元	尹志平	《西江月 时在天长，正当大暑，归山后，恰值》	九夏天长暑热，三秋山后清凉。一川禾黍正苍苍。了见西成有望。论甚天涯海角，尽他关外山荒。目前无事即仙乡。且恁随缘豁畅。
元	虞集	《蝶恋花 故远主得其臣所献黄菊赋，题其后曰》	作句。袖中犹觉有馀香，冷落西风吹不去。二月末，与杨迁镇陈众仲观杏城东，坐客有为予诵此者，因括归腔，令佐酒者歌之昨日得卿黄菊赋。细翦金英，题作多情句。冷落西风吹不去。袖中犹有余香度。沧海尘生秋日暮。玉砌雕栏，木叶鸣疏雨。江总白头心更苦。
元	倪瓒	《鹊桥仙》	富豪休恃。英雄休使。一旦繁华如洗。鹊巢何事借鸠居，看数载、主三易矣。东家烟起。西家烟起。无复碧朱。我来重宿半间云，算旧制。
元	王冕	《梅花 其四》	故人江海去，相隔万重云。岁晚思无已，梅花可寄君。
元	马致远	《落梅风》	夕阳下，酒旆闲。两三航未曾着岸。落花水香茅舍晚，断桥头卖鱼人散。
元	王逢	《送葛玄素住持普福宫》	海虞山色秀屏开，紫气丹光涌玉台。父老旧瞻双凤下，神仙今跨五羊来。绿林烽火沉虚璧，蔓草春风转上台。闻有子规栖未稳，长松宜傍井边栽。
元	宋＊	《鹧鸪天 题应山县城南渡蚁桥，桥东数步法与》	十万玄驹过两堤。一双丹凤上天池。科名已向生前定，阴德仍从暗里窥。龙虎榜，诗。同胞同甲照当时。同宗盛事嗟微异，后折蟾宫向下。
元	王恽	《鹧鸪引 丁亥上已日，与诸君宴林氏花圃，李》	赋鹧鸪天以歌之。李氏字兰英，乐籍之名香者也花草离骚试品量。猗猗香色紫兰芳。乐棚擢秀名何丽，楚泽含秋思更长。金缕曲，紫霞觞。留连光景醉银塘。竹西歌吹归时晚，也胜扬鞭问葛。
元	杨维桢	《冶春口号（七首。寄昆山袁、吕、郭三才子）》	西楼美人不受呼，清筝一曲似罗敷。可无东厩五花马，去博西楼一斛珠。
元	马钰	《四仙韵》	丘仙通密。隐迹溪人不识。通妙刘仙。永住终南屏万缘。谭仙通正。志在清贫修大定。三髻山侗。愿处环墙也放慵。
元	陶宗仪	《南村杂赋（六首）》	槿树成篱落，松脂化茯苓。闲开笼鹤栅，时过狎鸥亭。汗简修书史，持杯阅酒经。尘缨终不缚，何愧草堂灵。
元	王哲	《行香子 自咏》	有个王三，风害狂颠。弃荣华、乞化为先。恩山爱海，猛舍俱捐。也晃栽花，不料药，不耕田。落魄婪耽，到处成眠。觉清凉、境界无边。蓬莱路稳，步步云天。得乐中真，真中趣，趣中玄。
元	元好问	《惜分飞 戏王鼎玉同年》	人见何郎新来瘦。不见天寒翠袖。绣被熏香透。几时却似鸳鸯旧。九十日春花在手。可惜欢缘未久。去去休回首。柔条去作谁家柳。
元	周砥	《绝句五首》	朝朝感霜露，昔昔梦乡关。何以慰亲念，空悲行路难。
元	元好问	《鹧鸪天》	憔悴鸳鸯不自由。镜中鸾舞只堪愁。庭前花是同心树，山下泉分两玉流。金络马，木兰舟。谁家红袖水西楼。春风?杀官桥柳，吹尽香绵不放。
元	王哲	《望蓬莱》	真锻练，驱惑去迷错。踏碎月明通正路，劈开风景入玄门。方显道家尊。无把捉，一点出昆仑。复住空中超造化。得归物外越乾坤。那论若亡。
元	侯善渊	《渔家傲》	大道至真无言诘。韬光退隐藏深密。保炼元精无走失。阴质。瑞云捧出灵阳日。照破昏冥威天。混然恍惚空中实。莹净纯白相辅弼。通真一。丹书玉笈仙功毕。
元	侯善渊	《归来曲》	修真理，何在禅机。广念葛藤空厮，多参功案总虚脾。争似悟无为。开道眼，一性出昏迷。竹密不妨流水过，山高难碍白云飞。升上紫霄。
元	陆文圭	《点绛唇》	笑靥多羞，低头不觉金钗溜。凭媒将就。凤枕回双绣。月地云阶，何日重携手。心坚否。齐眉相守。愿得从今后。
元	马钰	《惜芳时 赠无欲卢守慈》	清清净净祥云脚。九窍内、往来交错。谁知妙用缘无作。自然理炼成丹药。骊龙吐出神珠烁。现万道霞光罩却。虚堂莹彻添光灼。蓬莱路、有。
元	萨都剌	《织女图》	兰闺织锦秦川女，大姬哑哑弄机杼。小姬织倦何所思？帘幕无人燕双语。成都花发江水春，门前马嘶车辚辚。髻鬟两珥看欲堕，蛾眉八字画不伸。良人一去无消息，冰蚕吐丝成五色。柔肠九曲细于丝，万缕春愁正如织。绮窗睡起闻早莺，西楼月落金盘倾。暖霞拂地海棠晓，香雪泼户梨花晴。日长深院机声动，梭影穿花飞小凤。水心惊起鸳鸯飞，花底不成胡蝶梦。纤纤玉指柔且和，香钩小袜裁春罗。满怀心事付流水，荡日云锦生层波。佳人自古多命薄，风里杨花随处落。岂知丑妇嫁田家，生则同衾死同椁。君不闻，长安市上花满枝，东家胡蝶西家飞。笼中鹦鹉唤新主，门外侍儿更故衣。又不闻，田家妇，日扫春蚕宵织布。催租县吏夜打门，荆钗布裙夫短裤。我题此画三嗟吁，百年丑好皆虚无。排云便欲叫阊阖，为我献上《豳风图》
元	李道纯	《满江红 赠唯庵（原作府，据道藏改）宗道人》	观复工夫，要默默、存存固守。静极中一动，便通玄牡。惚恍中间情合性，虚无谷里奇投偶。我今将、向上祖师机，为君剖。说话底，非干口。把物底，非干手。那没脚童儿，会翻筋斗。解得个些奇特处，自然勘破无中有。问西来、的的意云何，擘鼻。
元	张宪	《二月八日游皇城西华门外观嘉孥弟走马歌》	春风压城紫燕飞，绣鞍宝勒生光辉。软沙青草平似镜，花雨满巾风满衣。潜蛟双绾玉抱肚，朱鬛分光散红雾。金龙五爪蟠彩袍，满背真珠撒秋露。生猿俊健双臂长，左脚蹋镫右蹴缰。铜铙四扇绕十指，玉声珠碎金琅珰。黄蛇下饮电掣地，锦鹰打兔起复坠。袖云突兀鞍面空，银瓮驼囊两边缒。西宫彩楼高插天，凤凰缭绕排神仙。玉皇拍阑误一笑，不觉四蹄如迸烟。神驹长鸣背凝血，郎君转面醉眼缬。天恩剪下五色云，打鼓归来汗如雪。
元	元好问	《点绛唇》	红袖凭阑，画图曾见崔徽半。吹箫谁伴。白地肝肠断。未了尘缘，可道欢缘短。云山乱。武陵溪岸。几误莺声唤。
元	王恽	《西江月 寿王中丞》	梅萼暗传春信，菊枝尽傲霜威。风姿元与岁寒期。况是小春天气。翠实调羹未晚，秋香添寿多宜。高名北海旧蟠螭。未似东山雅意。
元	马钰	《玩丹砂 赠马姑姑》	玉女瑶仙佩玉瓢。芰荷香里弄风飙。西江月内采芝苗。九转功成长寿乐，三田宝结恣逍遥。迎仙客去上清霄。
元	王吉昌	《瑞鹤仙》	衷情崇淡薄。荡浮萍、纵迹逐波沦落。聪明总不作。念掀天富贵，梦惊为错。猛挥爱索。访馀裕、真风绰绰。谷神宁、缓息通真，元气动，符橐龠。挥霍玉炉金鼎，火衮云翻，妙娠丹药。神魂剔拨。成纯粹，体恢廓。向冥冥杳杳，湛彻壶天，领略清风逸乐。混虚无、真净真清，了空一着。
元	王冕	《南城怀古 其一》	日上高城望大荒，西山东海气茫茫。铜驼踪迹埋荒草，元菟风尘识战场。礼乐可知新制度，山河谁问旧封疆？书生慷慨何多感，转忆轮台汉武皇。
元	王哲	《金鼎一溪云》	对月成词句，临风写颂章。一枝银管瑞中祥。随山染清凉。玉洞门开深浅，宝树花分香篆，蓬莱仙岛是吾乡。宴罢后琼堂。
元	张宪	《王氏小桃源》	一簇林塘隐者栖，天然画出武陵溪。循墙流水湾湾曲，匝屋桃花树树低。春雨闭门山犬吠，炊烟隔竹午鸡啼。幽深直待秦人避，但恐渔郎自路迷。
元	韩奕	《糖多令 湖中》	买得个扁舟。乘闲到处游。载将图册与衾绸。不问人家僧舍里，堪住处，便夷犹。雨歇淡烟浮。黄鹂鸣麦秋。石湖西畔碧悠悠。倘遇桃花源里客，随着去，莫归休。
元	元好问	《南乡子》	少日负虚名。问舍求田意未平。南去北来今老矣，何成。一线微官误半生。孤影伴残灯。万里灯前骨肉情。短发抓来看欲尽，天明。能是青青。
元	元好问	《南柯子》	粉澹梨花瘦，香寒桂叶颦。画帘双燕旧家春。曾是玉箫声里断肠人。澹澹催诗雨，迟迟入梦云。武陵流水隔红尘。只怕翠鸾消息未全真。
元	许有孚	《摸鱼子》	买陂塘旋栽杨柳，园亭尽有公务。东山更理闲丝竹，莫用苍生霖雨。鸥鹭渚。淡相对忘机，不羡蓬瀛屿。平生愿语。便泉石膏盲，烟霞痼疾，始遂隐居趣。邯郸路。老我头颅如许。黄梁何日逢吕。斜川便是桃源洞，千载归来辞句。巾漉醑。笑琴亦无弦，何处求新谱。茫茫万古。任沧海桑田，白衣苍狗，不到老农圃。
元	谭处端	《捣练子》	听分剖，这风哥。寻常只恁哩。哩，哩。些儿话，不须多。交贤会得笑呵呵。哩，哩。
元	刘处玄	《望蓬莱》	近中寿，意望百年期。万事转头都一梦，两般罪福紧相随。念道圣贤知。性命达，今古世间稀。了了不生真不灭，自然结就坎和离。休觅上天。
元	王恽	《鹊桥仙》	调羹粉桂。爱香种蕙。自笑秋风野卉。两椽茅屋对青山，初不羡、入云高弟。将心自逸。欲行且憩。如爱清时有味。桐江波上一丝风，尽容得。
元	王恽	《太常引 为王同知寿》	雍容诗礼冠时髦。都忘却，贵人骄。横槊见英标。道勇似、当年嫖姚。默含万动，德尊一府，歌寿听民谣。绿鬓映金貂。尽千尺、青松后。
元	元好问	《浣溪沙》	一片烟蓑一叶舟。梦中身世是沧洲。鲤鱼风退不胜秋。秋月春风行处有，苍苔浊酒醉时休。人生虽异水同流。
元	马钰	《苏幕遮 和师韵》	清净门，柔弱户。忍辱家风，朴实为公据。无作无为成活路。自在逍遥，云水通行步。绝聪明，效愚鲁。兀兀腾腾，不起闲思虑。面垢头蓬身粪土。万事俱忘，堪应三清举。
元	卢挚	《天仙子 用韵和赵平原折赠黄香梅之作，并序》	始华，折枝走，仍赋乐府天仙子，藉以见晌，用韵和之，聊答盛意半额淡妆鸾影翠。约略玉人新病起。碧彝金雀暗香来，凭竹几。薰沉水。诗在静华春梦里。羞涩蜡痕无意味。尽纵绛英争妩媚。中州风韵到南枝，归颖计。纫兰佩。日暮对花愁欲醉。
元	刘处玄	《水龙吟》	此时辛酉初冬，下元望夜逢甘雨。麦苗滋长，深根固蒂，多欢少虑。念道无灾祸，圣贤佑众，生无苦遇。天元将末，群仙庆会，功全行，朝元去。别有天宫宝所，了真修、得升云路。六铢衣挂，清平福救，九玄七祖。归去无生老，自然性，明今达古。各全家奉道始终，莫变管如庞许。
元	赵雍	《初秋夜坐》	月明如水侵衣湿，台榭沉沉秋夜长。坐久高僧禅语罢，淡然相对玉簪香。
元	许衡	《沁园春 东馆路中》	自笑平生。一事无成。险阻备经。记丁年去国，干戈扰攘，囗囗囗囗，踪迹飘零。鲁道尘埃，齐封景物，旅况悠悠百恨增。斜阳里，对西风洒泪，魂断青冥。家园未得躬耕。又十载羁栖古魏城。念拙谋难遂，丹心耿耿，韶华易失，两鬓星星。五亩桑田，一区茅舍，快兴溪山理旧盟。桥边柳，安排青眼，待我归程。
元	刘庭信	《折桂令》	想人生最苦别离。不甫能喜喜欢欢，翻做了哭哭啼啼。事到今朝，休言去后，且问归期。看时节勤勤的饮食，沿路上好好的将息。娇滴滴一捻儿年纪，碜磕磕两下里分飞。急煎煎盼不见雕鞍，呆答孩软弱自己。
元	杨维桢	《吴子夜四时歌（录一首）》	睡起珊瑚枕，微风度屟廊。芙蓉最叶，翻水洗鸳鸯。
元	牧常晁	《梧桐树》	学无为，离尘俗。结草为庵山水绿。散诞无拘束。南山看过牛如玉。人牛且喜俱相熟。脱下蓑衣吹一曲。
元	傅若金	《闻张吏部督海运归咏怀奉简》	日边双节下沧溟，云际千艘赴驿亭。直为邦畿须转粟，也因江海念流萍。玉京永夜瞻卿月，银汉清秋识使星。待尽西风始相见，客愁如酒一时醒。
元	张玉娘	《如梦令 戏和李易安》	门外车驰马骤。绣阁犹醺春酒。顿觉翠衾寒，人在枕边如旧。知否。知否。何事黄花俱瘦。
元	王恽	《木兰花慢 宪台诸公九日登高墅远风台，侍御》	集之盛。予时移病在告，继而君美御使以严韵见徵，勉为续貂远风台上客，说雅集，玉生光。纵尊俎无情，登临佳节，此兴能忘。龙山会君莫羡，爱绿、影里到山庄。马长安清贵，留连春草池塘。渊明肮脏傍门旁。多病对秋香。怅岁晚田荒，几多稂莠，登场。人间事，如意少，且同来、一笑共匡床。寄谢牛山公子，何须挥涕残阳。
元	刘因	《南乡子 张彦通寿 四印齐本樵庵词注云，按换》	窗下络车声。窗外儿童课六经。自种墙东新菜荚，青青。随分杯盘老幼情。千古董生行。鸡犬升平画不成。应笑刘家刘老子，无能。纵饮狂歌。
元	郝经	《贤台行》	高台突兀燕山碧，黄金泥多土犹湿。晓日曈昽赤羽旗，燕王北面亲前席。费尽黄金台始成，一朝拜隗人尽惊。谁知平地几层土，中有全齐七十城。礼贤复仇燕始霸，遂与诸侯雄并驾。七百年来不用兵，一战轰然骇天下。二城未了昭王殂，火牛突出骑劫诛。台上黄金少颜色，惠王空读乐毅书。古来燕赵多奇士，用舍中间定兴废。还闻赵括代廉颇，败国亡家等儿戏。燕子城南知几年？台平树老漫荒烟。莫言骐骥能千里，只重黄金不重贤。
元	郯韶	《次韵陆友仁吴中览古》	赤阑桥下记停桡，细雨菰蒲响莫潮。说与行人莫回首，故宫烟柳正萧萧。
元	马钰	《战掉丑奴儿 本名添字丑奴儿  紫极宫加持，》	莱州道众修黄?，各各虔诚。无不专精。邀我加持默念经。救亡灵。奈何邻舍屠魁刽，不顾前程。宰杀为生。猪痛哀鸣不忍听。最伤情。
元	郯韶	《题赵魏公画》	汉家宫阙尽蒿莱，烟雨苍茫护石苔。惟有金河旧时雁，年年秋色过江来。
元	山主	《临江仙》	菩萨端严身相好，朱颜粉腻容仪。冠侵霄汉玉毫飞。花影里，端坐证无为。阵阵香风胜瑞彩，身披素帔天衣。鸟盘云鬓月初眉。圆光项上，
元	马钰	《清心镜 赠京兆周七官》	周官人，家豪富。长安通检，最为上户。十年间、兴放心何如，无札锥去处。叹利名，不坚固。使我灰心，转生开悟。行大道、一志无移，
元	刘敏中	《蝶恋花 次韵答魏鹏举》	五日祥风十日雨。国泰年丰，天也应相许。见说少年行乐处。青楼宛转低琼户。城市笙箫村社鼓。何碍狂夫，醉里闲诗句。明日南山携酒去。
元	洪希文	《八声甘州 宪司循行召试》	秋光如此，摧落堪嗟，菊颖正新黄。对远山如画，残霞似缕，淡淡烟光。怪得数声喜鹊，好语绕山墙。报道黄华使，载酒登冈。回望碧云深处，凛绣衣霄汉，玉斧光芒。况幕中二客，辣手试风霜。看醉蘸龙蛇键笔，借时人、脍炙齿牙香。侬才薄，如何七步，急就成章。
元	王哲	《川拨棹》	酆都路。定置个、凌迟所。便安排了，铁床镬汤，刀山剑树。造恶人有缘觑。造亚人有缘觑。鬼使勾名持黑簿。没推辞、与他去。早掉下这毙骸，不藉妻儿与女。地狱中长受苦。地狱中长受苦。
元	李真人	《望江南》	分明道，朦胧在君家。龙虎见君君不见，徒将金宝作河车。争得见黄。
元	马钰	《西江月 劝刘先生夫妇》	欲继许君庞老，扪心自忖须知。同心同德做修持。稍有相霞远离。三个不如两个，两人谈是谈非。孤云野鹤任东西。岂有纤毫萦系。
元	王逢	《书无题后凡三首偶感燕太子丹事》	火流南斗紫垣虚，芳草王孙思怆如。淮潦浸天鱼有帛，塞庭连雪雁无书。不同赵朔藏文褓，终异秦婴袒素车。漆女中心漫於邑，杞民西望几踟蹰。
宋	释原妙	《颂古三十一首》	吞而复吐冷烟浮，月落寒山犹未休。重把丝纶轻一掣，岂知元只在钩头。
元	丁鹤年	《次小孤山》	峡束千雷怒击撞，危峰屹立压惊泷。山联庐霍朝三楚，水落荆扬限九江。镇海重关当第一，擎天孤柱故无双。佩环月夜知何处，露湿蓬莱玉女窗。
元	马钰	《苏幕遮 看送孝》	有微言，深可说。兔死孤悲，伤类声凄切。人见人亡宁喜悦。大限来时，莫也无分别。愿回头，搜秘诀。猛舍家缘，频把心猿歇。修炼金丹收白雪。九转功成，永永无生灭。
元	马钰	《满庭芳 赠淳化染何先生》	染家为作，闲闲思忖。讲些是非试听。揽下绫罗纨绮，满椿一甑。缘甚炼教伤熟，为惜他、颜色故恁。染轴发，更须碾砑，且图光莹。抛散水浆无限，遇人来、取要即当便认。解了瑕头缠缚，自然见姓。恰如修行一著，无萦系、可观真性。常清静，显神光，灿汕有准。
元	杨维桢	《送经理官黄侯还京》	天子龙飞定两都，山川草木尽昭苏。三吴履亩难为籍，四海均田喜有图。海市鱼盐开斥卤，泖乡稏熟膏腴。赏功行见承殊渥，此地重分汉以符。注：禾罢。
元	刘敏中	《清平乐 次前韵》	相亲相望。两个哦诗状。坐即堆行旷荡。怎着麒麟阁上。风岩水穴云庵。非君与我谁探。好兴最难忘处，半山斜日浓岚。
元	张雨	《木兰花慢 龟溪寄张小山》	问出山小草，谁与伴，五湖游。便忆昔风光，桃花流水，杜若芳洲。来时洞门无锁，倩鹤群、长绕侍仙楼。邂逅小山招隐，依然我辈清流。春愁相恋住余不。寒拥敝貂裘。柰雨柳烟花，云帆溪鸟，都在帘钩。眼前自无俗物，动山心、嫌听鹿呦呦。猛把石阑干拍，贾胡知为谁留。
元	黄公望	《次所和竹所诗奉柬（四首）》	人生无奈老来何，日薄崦嵫已不多。大抵华年当乐事，好怀开处莫空过。
元	揭傒斯	《重饯李九时毅赋得南楼月》	娟娟临古戍，晃晃辞烟树。寒通云梦深，白映苍祠莫。胡床看逾近，楚酒愁难驻。雁背欲成霜，林梢初泫露。故人明夜泊，相望定何处？且照东湖归，行送归舟去。
元	王哲	《郭郎儿慢》	日放银霞，甘雨滴成珠露。昭清风、气神同助。便致令、相守镇相随，更宝种三田，九转灵丹聚。碧虚前，遍生玉芝金树。绽瑶花、满空无数。烂熳开、琼蕊吐馨香。正馥郁当中，一点光明住。
元	马钰	《巫山一段云》	霞友无尘虑，云朋绝事情。气神相结净中清。谈笑大丹成。好把碧桃采摘。专献蓬瀛仙客。大家同共庆重阳。开宴一齐尝。
元	谭处端	《无调名 赠京兆府安王解元》	太原公疾苦，听予告切。圣贤待把伊提挈。好休歇。算人生七十，古来云少，看看到也，做个放下决烈。割攀拽。趣闲闲，归莹素，安恬养拙。认灵源、炼磨明彻。从前孽。向三千功里，徐徐消灭。青山绿水，五人。
元	王哲	《菊花新》	对月无何添雅致。丛绿花黄偏有异。正是遇重阳，霜露冷、宜呈祥瑞。清香覆我如言志。害风来、且休攀视。应共到蓬莱，琼筵上、众仙颁赐。
金	元好问	《论诗三十首》	池塘春草谢家春，万古千秋五字新。传语闭门陈正字，可怜无补费精神。
元	马钰	《渔家傲》	七十光阴能几日。大都二万五千日。过了一日无一日。无一日。看看身似西山日。不做修行虚度日。悟来岂肯经终日。斡运洞天真月日。真月日。蟾宫里面擎红日。
元	李道纯	《满江红 赠丁县令三教一理》	三教正传，这蹊径、元来蓦直。问老子机缄，至虚静极。释氏性从空里悟，仲尼理自诚中人。笄始初、立教派分三，其源一。道玄关，常应物。易幽微，须默识。那禅宗奥旨，真空至寂。刻刻兼持无间断，生生受用无休息。便归根、复命体元虚，藏至密。
元	杨维桢	《阳台曲》	月落望夫山，高台十二鬟。楚宫多妒女，云雨梦中还。
元	王冕	《梅花 十五》	明洁众所忌，难与群芳时，怀贞岁华晚，只有天地知。
元	梵琦	《渔家傲》	听说娑婆无量苦。高夸富足惭贫穷。无食无衣无栋宇。悬空釜。举头又见红轮午。只有边芹可食。黄昏坐听饥肠语。多粟多金金子女。同欢聚。看来总是前生注。
元	元好问	《鹧鸪天》	袅袅香风响佩环。广寒仙子跨青鸾。谁教瑞世仪周国，天赋多才继小山。铃阁静，画堂闲。衮衣象服团圆。年年此日称觞处，留得菖蒲驻玉。
元	胡祗＊	《木兰花慢 殷献臣伯德孝先奉使日本，索诗送》	要深名洋溢，须涉险，卒奇功。尽万里苍溟，鱼龙吹浪，，海若，能如十万兵雄。明年春暖际天东。佳报定先通。看倭氏称藩，遐夷稽颡，异服殊容。都人聚肩重足，喜归来、朝拜大明宫。寄语三吴百越，休夸江水连空。
元	侯善渊	《杨柳枝》	鹤性望远攀。过潼关。秋深雨霁乍衣单。水云寒。争忍昔年名利染，早回还。夕阳村落杏间。望家山。
元	钱惟善	《送陈众仲之官翰林应奉》	画鹢齐飞发棹讴，泛江几日过扬州。晓云最白梅花驿，春雨初香杜若洲。一代文章关气运，十年馆阁擅风流。绿波草色连天远，不是寻常送别愁。
宋	赵福元	《苔钱》	绕径玲珑撒绿钱，田田成百又成千。未知买得春多少，草带不妨长短芊。
元	王哲	《西江月 重阳全真集卷九》	堪叹青霄碧汉。高空景致尤宽。今朝清爽有余欢。拈出我家公案。方显平生手段。腾身便入云端。西江月里跨祥鸾。直上虚无仙馆。
元	马钰	《无梦令 赠权知微》	权老万缘一。意马心猿顿歇。杳默湛澄中，无影人人欢悦。欢悦。欢悦。性似清风明月。
元	马钰	《＊心香 继重阳韵》	此个扶风。不会祥风。遇风仙、传得玄风。奇哉风味，清净家风。这一般风，风得好，屏风。施布仁风。阐出祥风。教风行、处处闻风。知风妙趣，舍俗如风。补破伤风，风光好，得真风。
元	王丹桂	《满庭芳 赠魏德纯》	利锁名缰，恩绳爱索，兀谁不被牵缠。但能省悟，早是具前缘。那更苦求出离，情深处、翻作雠冤。应知否，暗中真圣，接汝趁天元。坚坚。惟谨谨，收缚意马，擒捉心猿。稍些儿放荡，损坏芝田。日用常搜己过，居丛中、莫见他愆。如斯做，本来一点，不许不周圆。
元	王冕	《送黄叔源之甘肃州尹》	江风飘飘杨柳青，江烟漠漠花冥冥。春光潋滟动笙乐，泼酷弄影蒲萄倾。客路迢迢平不颇，应有儿童迎五马。文章太守今几人？风流未有如今者。中原地古风俗淳，君侯抚牧仁化新。黄堂无讼白日静，甘棠有阴芳草春。君侯考绩未改，虎竹铜符转光彩。功成早向江南来，江南有人遥相待。
元	许有壬	《荻港早行》	水国宜秋晚，羁愁感岁华。清霜醉枫叶，淡月隐芦花。涨落高低路，川平远近沙。炊烟青不断，山崦有人家。
元	马钰	《长思仙 与刘处玄并示孟四元》	看阳刘。看阳刘。福杖心持占岸头。眠云枕逆流。万缘休。万缘休。金木相生性转柔。丹成赴十洲。
元	马钰	《满庭芳 文山七宝会众＊庵告名，因而示词 洞》	七宝庵中，三清门里，全真堂建相当。东西廊舍，堪可做云房。凿石名为丹井，水甘美、有若琼浆。玄玄处，修真环堵，幽雅念，不寻常。云朋并霞友，微中讲论，妙里斟量。处身心清静，便是仙方。调息如同龟息，命灯内、性月圆光。斋场上，文山道友，唱此满庭芳。
元	王吉昌	《南歌子》	气射秋光冷，胸藏丽色风。腾身宛转离龙宫。趋造兰庭，笄岁喜和同。跨虎清溪里，驱乌皓月中。攒完鼎炼药成功。挥霍神通，无碍傲真空。
元	马钰	《满庭芳 赠王知玄》	儿孙枷，妻妾干戈。惺惺灵利邪魔。蜗角蝇头名利，宠辱惊多。寻思上床鞋履，到来朝、事节如何。遮性命，奈一宵难保，争个甚麽。好伴同侗马钰，松峰下逍遥，醉舞狂歌。膝上琴弹碧玉，调格冲和。炉中养成大药，现胎仙、舞袖婆娑。恁时节，礼风仙，同上大罗。
元	冯子振	《鹦鹉曲 野渡新晴》	孤村三两人家住。终日对野叟田父。说今朝绿水平桥，昨日溪南新雨。碧天边云归岩穴，白鹭一行飞去。便芒鞋竹杖行春，问底是青帘舞处。
明	宋元禧	《和铁厓《西湖竹枝》	湖上采薪春复春，养蚕长见茧丝新。老蚕不识人间事，犹趁东风了此身。
元	丘处机	《凤栖梧》	一点灵明潜启悟。天上人间，不见行藏处。四海八荒惟独步。不空不有谁能睹。瞬目扬眉全体露。混混茫茫，法界超然去。万劫轮回遭一遇。
元	杨维桢	《寄沈秋渊四绝句》	大将军诰入酒市，贵公主镜落田家。不知有客琅玕所，独自吹笙醉碧霞。句曲已无张外史，道士今有沈东阳。裁云剪月三千首，独虎仙官不取将。鹿皮之冠鹤氅裙，军前不肯带铜鱼。花猫望鹿拜履下，知有枕中黄石书。鹦鹉水深莲叶航，书来约过百花庄。醉披锦袍上船去，倩得小姬连笛床。
元	王哲	《月中仙》	遭遇中秋，近初更气爽，风定云散。虚空露降，阐万里晴天，显青玉案。举头瞻海岸，涌出金盘烂烂。不特门门焕。人人共喜，贫富总争看。谁能晓悟清辉，这银蟾里面，深隐阳算。星稀宿罕。使鹊为飞去，与离为伴。一轮圆又满。正当午、恰分子半。放光明灿。庵前召我冲霄汉。
元	杨维桢	《览古四十二首  其三十八》	姚家有裨将，腰佩双青萍。青萍夜脱匣，忽杀程务盈。为书报杀状，伏剑随自刑。吁嗟古义士，岂复数荆卿。
元	杨维桢	《寄春曲》	春从天上来，几日到章台？凭语青青柳，飞花莫浪催。
元	范梈	《题黄隐居秋江钓月图》	旧识先生隐者流，偶因图画想沧洲。断云满路碧窗晚，明月何年青嶂秋。世故风尘双短屐，生涯天地一扁舟。何由白石空矶畔，招得人间万户侯。
元	赵孟頫	《东城》	野店桃花红粉姿，陌头杨柳绿烟丝。不因送客东城去，过却春光总不知。
元	山主	《临江仙 以上六首观音偈》	欢笑尽来成愁虑，青春去后颜苍。柳芽云鬓变银霜。限临头上，犹自不思量。菩萨大悲传妙诀，三乘五教圆彰。冥冥长夜放慈光。缘人启目，
元	郑禧	《木兰花慢 以上三首见春梦录》	任东风老去，吹不断，泪盈盈。记春浅春深，春寒春暖，春雨春晴。都来杀诗人兴，更落花、无定挽春情。芳草犹迷舞蝶，绿杨空语流莺。玄霜着意捣初成。回首失云英。但如醉如痴，如狂如舞，如梦如惊。香魂只今迷恋，问真仙、消息最分明。后夜相逢何处，清风明月蓬瀛。
元	王恽	《木兰花慢 赋芙蓉杏花》	听夜来微雨，甚一霎，过东墙。爱活色生香，芙蓉标格，暖贮春光。珑宝团琼缀，笑海棠、能睡更无香。烂漫宋郎心眼，风流时世新妆。少年走马杏花。句惹兴偏长。记夸酒青旗，树头招，唤客初尝。别来吴姬粉面，比旧年、风韵转芬芳。似觉生红闹意，未容说与东皇。
元	王哲	《鹤冲天》	迷祛惑去。正好修行做。清静是根源，真门户。切莫他寻，恐遗遗望仙路。闲闲更闲处。灵根元明，转转愈为开悟。功圆行满，唯有红霞聚。往昔得遭逢，亲师父。此则专来教长生诀，频频顾。方知今得度。便许相随，永永其携云步。
元	马钰	《满庭芳 继重阳韵  藏头 折起方字》	谢王公，令身脱，田耕出祥光。然省悟，汞内结铅霜。识尘缘恩爱，须当、念断情忘。猿退，乎者也，从此便潜藏。臧。堪可用，分修葺，玉洞金房。通得玄妙，知味闻香。日逍遥豁畅，申处、同话琅琅。辰好，端午正，玉性自然芳。
元	牧常晁	《梧桐树 原作  ，疑误》	这丹头，牢结媾。念头动处灵丹走。固济要无漏。绵绵一三关透。拨转天轮行火候。金鼎蟾光透。
元	王恽	《满江红 二十一年二月初四日，午夜枕上，复》	秣马膏车，又去作、天涯客。明见得、水云深处，万花如雪。绿暗江城多洞府，红烧烛影翻双节。被晓风、吹散枕中春，檐间铁。尘世事，无穷歇。吾最爱，沧浪说。恐灵均泽畔，只成孤洁。心事比量无少恶，前途何必论坼。倘祥金、陶铸遇良工，从区别。
元	王旭	《满江红》	不爱浮花，元只爱、松筠高节。归去好、草堂风雨，对床心切。东鲁云山多秀丽，西溪泉石尤香洁。待英灵、重入梦中来，分明说。今古异，行藏别。身易退，腰难折。信叫阍非勇，闭门非怯。玉斧已修明月就，瑶琴何必朱弦绝。试回看、前日利名心，红炉雪。
元	张宪	《次钟君来韵》	我爱山中好，全无俗事牵。秋霜溪口树，春水渡头船。豆熟白鹇聚，花开锦雉眠。官闲僧舍近，棋罢又诗篇。
元	程文海	《天仙子 寿白云平章 以上江刻本雪楼乐府五十》	玉漏迟迟高阁报。枝上梅花春又透。红云宫阙白云山，人尽道。如君少。江北江南行处好。试听阳春歌楚调。调鼎勋名都做了。人生七十古来稀，仁且寿。谁能到。有酒满斟南极老。本。但本变有不少脱误处，则用景元本校补。
元	丁鹤年	《自咏十律》	一夜西风到海滨，楼船东出海扬尘。生惭黄歇三千客，死慕田横五百人。纪岁自应书甲子，朝元谁共守庚申。悲歌抚罢龙泉剑，独立苍溟望北辰。
元	王冕	《竹图》	楚地秋风劲，湘江夜雨深。不看双凤舞，恰听老龙吟。正直崇高节，岁寒同我心。悠悠向京国，转转忆山阴。
元	侯善渊	《声声慢》	人心刚硬，不肯回头。深沉苦海淹留。酒色财气不舍，甚日方休。闻早寻归出路，乐陶陶、云水闲游。无萦系，也无烦无恼，无喜无愁。渐入清凉活计，抱天真纯粹，一气和柔。配合铅霜，摄化鼎中频收。迤逦金丹，结就后，功成夺起仙俦。堪归去，跨鸾鹤，升入紫府瀛洲。
元	王冕	《解闷 其一》	家园嗟寂寞，客计转疏迂。事失非关酒，身贫不为儒。功名余破楮，风雨漫长途。对景成何用？高谈却壮图。
元	袁桷	《赠瑛上人住洞林》	托钵千岩里，松花冻未开。哀猿依讲席，饥鸟下生台。潭影留云定，钟声送月回。山中太古雪，为寄一瓢来。
元	尹志平	《点绛唇 重九后五日作》	体入虚空，犹然未可为凭据。真空路。气神相聚。现世阳神去。若遇知音，此事堪分付。君听取。莫生疑。行满天将护。
元	王丹桂	《洞仙歌 示门人》	修行日用，试与重提领。本为抛家顾性命。下虔心、苦志挫锐摧强，忘宠辱，自得神安气定。番番境上，猿马休教弄。稍觉偏颇便改正。向闲中炼就，一粒金丹，成片段、万道霞光辉映。有青龙、白虎共扶持，遍三界十方，尽来称庆。
元	周权	《百字谣 再用韵》	粗桃俗李，漫眼底纷纷，等闲开落。得似花仙夸艳质，暖透胭脂犹薄。梅不同时，芳心难聘，空妒肌如玉。自然佳丽，不须归荐华屋。最好一抹彩云，轻盈飞不去，漫空高簇。霁日浓薰浑欲醉，照映光风眩烁。遍倚栏干，狎渠清赏，聊为怜幽独。簪花醉也，夜深犹索芳。
元	元好问	《鹧鸪天 木犀》	桂子纷翻?露黄。桂华高韵静年芳。蔷薇水润宫衣软，婆律膏清月殿凉。云岫句，海仙方。情缘心事两难忘。衰莲枉误秋风客，可是无尘袖里。
元	刘庭信	《折桂令》	想人生最苦离别。雁杳鱼沉，信断音绝。娇模样其实丢抹，好时光谁曾受用，穷家活逐日绷曳。才过了一百五日上坟的日月，早来到二十四夜祭灶的时节。笃笃寞寞终岁巴结，孤孤另另彻夜咨嗟。欢欢喜喜盼的他回来，凄凄凉凉老了人也！
元	朱唏颜	《木兰花慢 陈伯永竹院有魏鹤山题扁名公留题》	信吟筇到处，尽可款，个人家。见碧横陈，粉墙低亚，乱锁烟霞。森森万竿如束，倚虚檐、风影自交加。一点尘无几砚，十分清到窗纱。堪嘉。玉立瘦穿沙。池色净无暇。向良夜移床，静临书帙，闲试茶瓜。明月清风仍好，但秦宫、梁苑遍栖鸦。零落残香秀墨，春衣拂遍苔花。
元	张之翰	《木兰花慢 送赵治中》	见平蛮诗卷，都道是、胆包躯。听细话平生，辞虽慷慨，气却舒徐。春风忽然吹兴，正琼花时节别江都。恨煞楼头双鹤，不能留住须臾。轻烟细雨湿平芜。一舸下东吴。想柱杖寻梅，敲门看竹，多在西湖。行装不须多办，把锦囊、分付小奚奴。怕过孤山山下，一杯先酹林逋。
元	元好问	《鹧鸪天 孟津作》	总道忘忧有杜康。酒逢欢处更难忘。桃红李白春千树，古是今非笑一场。歌浩荡，墨淋浪。银钗缟袂满邻墙。百年得意都能几，乞去声与儿曹。
元	张弘范	《鹧鸪天 围襄阳 案此下原有天净沙二首，以其》	铁甲珊珊渡汉江。南蛮犹自不归降。东西势列千层厚，南北军屯百万长。弓扣月，剑磨霜。征鞍遥日下襄阳。鬼门今日功劳了，好去临江醉一十七首，其中原有四首曲调，兹删去。
元	姬翼	《鹊桥仙》	妻男铁锁。家缘猛火。煎近猖狂怎么。蝇头蜗角有多来，便舍命、争人竞我。执迷不躲。甘心笼里。黑谜猜他不破。只须阎老帖来勾，待不得。
元	张野	《水龙吟 戊戌中秋，同西麓经历、佑之提举诸》	浩歌古调数曲，音韵清壮，座中莫不击节赏叹。予亦效颦，作此侑觞。若曰乐府，则吾岂敢，姑就其协律云耳一年好景君须记。桂子天香飘坠。蟾光自古，几番圆缺，几番明晦。何况人生，祸中藏福，进中隐退。向是非乡里，功名场上，百无事，苦萦系。便得侯封万里。到头来虚名何济。人间最好，闲中岁月，酒中身世。一炷龙香，数声水调，几多清致。且今朝拚取，陶陶醉了，又陶陶醉。
元	胡祗＊	《木兰花慢 酬宋炼师赠梅》	爱清香束影，问谁识，几寒心。称月底溪桥，水边篱落，雪后园林。仙家亦怜幽独，美玉堂、温水静相寻。写影华光醉墨，招魂和靖清吟。陶官罢杜门深。门客欲谁临。谢携酒扶花，敲门见过，一洗尘襟。挥亳径酬雅意，弃醉来、忘却雪盈。更结松高会，从渠桃李繁阴。
元	张野	《鹊桥仙 寿王赵公时八十》	鸾台钟吕，瀛州房杜。荣贵康宁天付。三公勋业四朝臣，不胜似、溪渔父。朝廷尊敬，君王知遇。香满春风玉树。十分寿比老彭年，恰喜庆。
元	王冕	《幽居次韵》	城市居何僻？山林境颇同。竹窗风细细，花榭日融融。叠石留云卧，开渠许溜通。儿童虽解事，不识五花骢。
元	顾瑛	《西湖口占（三首）》	湖山堂上看荷花，乱舞红妆万髻丫。细雨沾衣凉似水，画船五月客思家。
元	王冕	《红梅 其七》	十二阑干一院花，春风犹忆旧京华。翠云不隔西湖路，梦入咸平处士家。
元	侯善渊	《益寿美金花》	三关锁闭。沐浴琅膏容可济。养就灵砂。晴灿玲珑益宝霞。玄英幽邃。金阙寥阳澄秀瑞。两个青童。捧出玄珠入绛宫。
元	李俊明	《阮郎归 戏李子》	江南江北水连云。江山憔悴人。花簪犹拂洛阳尘。离筵何太频。歌近耳，酒盈尊。尊前见在身。昨朝骂坐灌将军。近前丞相?
金	元好问	《鹧鸪天》	只近浮名不近情，且看不饮更何成。三杯渐觉纷华远，一斗都浇块磊平。醒复醉，醉还醒，灵均樵悴可怜生。离骚读浑杀无味，好个诗家阮步兵！
元	王恽	《酹江月 东原寒食》	天涯寒食，问东风、底事留连行客。千树芳菲春不管，吹尽枝头红雪。湖水春波，佳人锦瑟，肠断非离索。西来一剑，不堪尘满霜锷。凭仗谁话春愁，一尊浊酒，醉了还重酌。尽日西归归未得，怨煞山中猿鹤。六印双旌，两都无分，此去从吾乐。太行佳处，布衣高卧云壑。
元	完颜雍	《减字木兰花 赐玄悟玉禅师 沈雄古今词话下引》	但能了净。万法因缘何足问。日月无为。十二时中更勿疑。常须自在。识取从来无碍。佛佛心心。佛若休心也是尘。
元	曹伯启	《南乡子》	十月出秦关。竟日悠悠杳霭间。直到蚕鱼开国地，跻攀。行尽千山复万山。归辔动欢颜。江路梅花笑往还。稚子候门何日到，痴顽。好把虚名。
元	冯尊师	《苏武慢》	大道幽深，如何消息，说破鬼神惊骇。挟藏宇宙，剖判玄元，真乐世间无赛。灵鹫峰前，宝珠拈出，明显玉般光彩。照乾坤、上下群生，知者寿同山海。最至极、翠霭轻分，琼花乱坠，空里结成雯盖。金身玉骨，月帔星冠，符合水晶天籁。清净门庭，圣贤风范，千古俨然常在。愿学人、达此希夷微理，共游方外。
元	马钰	《养家苦》	养家苦，为妻男。是非荣辱饱经谙。限临头，事怎甘。修行好，子端南。神丹灿烂弃行庵。宴瑶池，德饱酣。
元	白朴	《醉中天 佳人脸上黑痣》	疑是杨妃在，怎脱马嵬灾？曾与明皇捧砚来。美脸风流杀。叵奈挥毫李白，觑着娇态，洒松烟点破桃腮。
元	赵雍	《烛影摇红》	新绿成阴，落红如雨春光晚。当年谁与种相思，空羡双飞燕。寂寞幽窗孤馆。念同游、芳郊秀苑。香尘随马，细草承轮，都成肠断。别久情深，几时重约闲庭院。高楼终日卷珠帘，极目愁无限。莫恨蓝桥路远。有心时、终须再见。休教长怨，镜里孤鸾，箧中团扇。
元	元好问	《江城子》	二更轰饮四更回。宴繁台。尽邹枚。谁念梁园，回首便成灰。今古废兴浑一梦，凭底的，寄悲哀。青天荡荡镜奁用。月光来。且徘徊。何用东生，西没苦相催。世事悠悠吾老矣，歌一曲，尽馀杯。
元	杨维桢	《石妇操》	峨峨孤竹冈，上有石鲁鲁。山夫折山花，岁岁山头歌石妇。行人几时归？东海山头有时聚。行人归，啼石柱，石妇岑岑化黄土。
元	程文海	《点绛唇 寿王楚山》	几日春寒，楚乡山色偏浓秀。雪前云后。相对青如旧。洞府沉沉，闻道花开又。烘晴书。蟠桃结就。共庆千年寿。
元	王丹桂	《齐天乐 得遇》	悟浮生幻化，速把恩情，爱恋俱弃。垢面蓬头，麻衣纸袄，海角天涯飘逸。摧强挫锐。守柔弱清贫，忘忧忘耻。劣马颠猿，顿然休歇杳无迹。些儿玄玄妙理。对碧天澄彻，别是一家风味。哩，唇歌舌诞，何有纤毫拘系。频加敬礼。幸出自吾师，昔年提携。异日参从，共赴蟠桃会。
元	赵可	《雨中花慢 代州南楼》	云朔南陲，全赵幕府，河山襟带名藩。有朱楼缥缈，千雉回旋。云度飞孤绝险，天围紫塞高寒。吊兴亡遗迹，咫尺西陵，烟树苍然。时移事改，极目伤心，不堪独倚危阑。惟是年年飞雁，霜雪知还。楼上四时长好，人生一世谁闲。故人有酒，一尊高兴，不减东山。
元	许恕	《题潘氏画壁》	浮空积雪拥千鬟，山崦人家俯碧湾。飞阁卷帘高鸟外，夕阳流水古松间。岂无隐者携家入？亦有仙翁采药还。借我高眠萝屋里，月明风静听潺湲。
元	贡性之	《暮春二首》	吴娃二八正娇容，斗草寻花趁暖风。日暮归来春困重，秋千间在月明中。
元	张雨	《水调歌头 盆荷》	江湖渺何许，归兴浩无边。忽闻数声水调，令我意悠然。莫笑盆池咫尺，移得风烟万顷，来傍小窗前。稀疏淡红翠，特地向人妍。华峰头，花十丈，藕如船。那知此中佳趣，别是一壶天。倒挽碧酾酒，醉卧绿云深处，云影自田田。梦中呼一叶，散发枕书眠。
元	张翥	《南乡子 秋日湖上，赏水芙蓉》	秋色照波明。夹岸芙蓉似锦城。罨画楼台红粉面，轻盈。未许黄徐写得成。一舸载杨琼。共醉花前玉笛声。犹记青鸾和月跨，三生。我是仙家。
元	张弘范	《清平乐》	天南地北。何日兵尘息。四海升平归老忆。凤远岐山空碧。衣冠滚滚争春。谁能卧辙攀轮。一剑风云未遂，几回怒发卫巾。
元	马钰	《长思仙》	遇重阳。牧青羊。不著虚名远远扬。惟修性日?慕荀扬。乐飘?豁豁洋洋豁豁洋。通玄风害佯。
元	柳贯	《次韵鲁参政观潮》	怒潮卷雪过樟亭，人立西风酒旆青。日毂行天沦左界，地机激水出东溟。倒排山岳穷千变，阖辟云雷竦百灵。望海楼头追胜赏，坐中宾客弁如星。
元	侯善渊	《酹江月》	幽微精粹，混阳光、一点殷红清绝。上下融和开慧目，跃出心珠凝结。阐化灵明，神光显现，内外相通彻。浮云消散，放开天外心月。虚无运转孤然，圆明寂照，万古无纤缺。与道同元包象法，物物头头俱摄。遍应诸方，无极太始，混一无分别。古今贤圣，尽归此处休歇。
元	王冕	《有感 其一》	江湖成独客，风雨过重阳。白发悬明镜，青山隔草堂。野花留别恨篱菊静年芳。闻说陶元亮，凄凉五柳堂。
元	刘敏中	《菩萨蛮 次解安卿韵》	惜花不似东庵惜。近来恰得真消息。玉雪两三枝。暗藏和靖诗。看花谁可约。定与花斟酌。后阁盛筵开。老夫来不来。
元	李道纯	《水调歌头 言道》	三元秘秋水，未悟谩猜量。诚能参透，洗心涤虑密归藏。意与身心不动，精与气神交合，天理自然彰。三善备于我，翻笑炼玄黄。性圆融，心豁达，德辉光。牛郎织女，一时会合到天潢。勘破乘槎伎俩，密契浴沂消息，游泳有无乡。日用别无事，读易对三皇。
元	王冕	《汶上舟行》	贤圣久不作，我行真可怜。望归黄柳外，坐到碧山前。老马知官道，饥鹰集野田。晚风吹急雪，回首一茫然。
元	元好问	《浪淘沙 刘公子家园秋日海棠》	何处挽春还。华屋金盘。一枝红雪入惊看。总为西园风露早，特地高闲。寂寞曲阑干。高髻云鬟。绿罗衫子瘦来宽。好个沈香亭畔月，只在秋。
元	马钰	《南柯子》	昨日因何喜，今朝为甚悲。喜他向道慕希夷。悲则因他，华丽不相宜。既欲搜玄妙，须当做乞儿。蓬头垢面嘴累垂。意静心清，便是上天梯。
元	姬翼	《感皇恩》	合浦未还珠，空捞赤水。蒿目蓬心两何济。纵令垂手，援溺孜孜为意。奈洪波浩汗、争沉底。槐里图勋，枕中得意。说与重玄淡无味。木鹅休放，三老归来沉醉。对晴波不用、云霞饵。
宋	释原妙	《偈颂十二首》	此心清净本无瑕，只为贪求被物遮。突出眼睛全体露，山河大地是空华。
元	王哲	《小重山》	堪叹环中这只牛。龙门角子稳，骋风流。身如泼墨润如油。贪斗壮，牵拽不回头。苦苦几时休。力筋都使尽，卧犁沟。被人嫌恶没来由。闲水草，难免一刀忧。
元	马钰	《无梦令》	传语终南道众。早把良缘勤种。保守气精神，调摄乌龟赤凤。赤凤。赤凤。化粒金丹高耸。
元	张雨	《浪陶沙 周晋仙讳文璞者，有词云，还了?》	。行到江南知是梦，雪压渔船。盘礴古梅边。也信前缘。鹅黄雪白又醒然。一事最奇君听取。明日新年。晋仙宋南渡来名士，一号方泉老人，此词鲜于困学每爱书之。百年后，方外士张雨追和一章，以为笑乐，惜困学公不能为我赏音抛下杖头钱。取次高眠。玉梅金缕孟家蝉。说着钱塘都似梦，懒问游船。谁信酒垆边。别有仙缘。自家天地一陶然。醉写桃符都不记，明日新。
元	元好问	《点绛唇》	痛负花朝，半春犹在长安道。故园春早。红雨深芳草。愁里花开，愁里花空老。西归好。一尊倾倒。气去声与花枝恼。
元	周权	《洞仙歌 谢欧阳学士偕陈众仲助教过访》	京尘满鬓，汗漫游还倦。环佩玲珑惊梦断。恰玉堂仙伯，携取圜桥，词翰客、枉顾情何恋恋。衣冠何磊落，闲雅雍容，不把声光时自炫。漫轻敲团月，煮玉泉冰，啸傲、几多萧散。笑归去，蓬莱跨清风，任香彻胸中，五千书卷。
元	马钰	《虞美人 遇真人（原无调名，兹据律补）》	重阳师父谈炉灶。全在心田了。山侗亦认本来真。性停命住，永永是吾神。从今内外成颠倒。渐渐通明道。故将诗曲劝多人。猜得春花秋月好。
元	王哲	《永遇乐》	正好回头，堪当下手，搜寻密妙。此个圆成，无教沉溺，须是令分晓。火坑休认，凡笼莫入，两事锐然先跳。惺来后、赢取三光，时时顶戴相照。灵明一点，常随五彩，九转便通关要。透出昆仑，莹传清净，朗听金鸡叫。月华辉耀，星光盈满，此处玉花香袅。得玄玄、玄里真宗，这番了。
元	王旭	《临江仙 为宋太守寿》	莫怪今年秋事晚，黄花不在重阳。天公留泛九霞觞。故教争十日，风露寿华堂。豪杰如公谁得似，平生义胆刚肠。功名回首付诸郎。灵椿长不老，桑梓有余光。
元	邵亨贞	《泖塘夜思》	宿雾随云敛，寒星著水明。客舟移远岸，戍柝报初更。老觉驰驱倦，愁思丧乱平。故人鸡黍约，岁晚更多情。
元	谭处端	《长思仙》	得玄玄。悟三三。火灭烟消风害谭。昏昏保玉男。趣闲闲。认憨憨。一性浑如月正南。澄澄现碧潭。
元	王哲	《憨郭郎》	清闲真道本，无事小神仙。谨修增些福，免黄泉。愚迷都不晓，只爱几文钱。一朝大限至，告苍天。
元	赵孟＊	《巫山一段云 翠屏峰》	碧水澄青黛，危峰耸翠屏。竹枝歌怨月三更。别是断肠声。烟外黄牛峡，云中白帝城。扁舟清夜泊苹汀。倚棹不胜情。
元	侯善渊	《红窗＊》	玄门寻，休胡觅。指汝等、修行端的。常清净、意不浮游，保元精无失。炼阳魂，消阴质。两眉间、神光飞出。通斗柄、斡转天关，抱一轮红日。弃凡情，归真理。击双关、玄门高启。吐神光、射透帘帏，现灵阳休体。金乌精，玉兔髓。晃乾坤、清华光。红窗，炳耀圆明，照逢壶彻。
元	倪瓒	《送徐子素》	山馆留君才一月，梅花无数倚霜晴。垂帘幽阁图云影，贮火茶炉作雨声。深竹每容驯鹿卧，青山时与道人行。归舟载得梁溪雪，惆怅邻鸡月四更。
元	杨维桢	《彭义士歌》	八十长者新城彭，一生好义不好名。天历饥告江南氓，官家鬻爵令新行。嗟哉我彭粟有盈，内粟不与官爵争。岂惟内粟爵不争，民有乏逋我代庚。乏力我又代民耕，民流过门给炊烹。吁嗟尔民曷报彭，期以八百之长生。
元	刘处玄	《武陵春》	辛酉仲春游坎上，终日坐春园。异景奇葩在目前。村下胜筠轩。世梦知空且放下，自在似真仙。美酝开尊会众贤。乐道谢高天。
元	王冕	《题墨梅送宋太守之山东运使》	大唐丞相宋广平，文章事业昭汗青。心肠耿耿磨铁石，赋梅赋得梅花情。嗟哉梅花太清苦，不与杏桃同媚妩。空山岁晚人迹稀，纵有清香为谁吐？蓬莱太守丞相孙，爱梅亦与梅与邻。冰雪满怀不染尘，坐令阴谷回阳春。罗浮山远云水隔，玛瑙玻璃霜月白。南枝潇洒北枝清，野草闲花惊德色。蓬莱太守诗梦回，霜华点点飞瑶台。玉堂早报消息好，天子又唤调盐梅。
元	虞集	《苏武慢》	归去来兮，昨非今是，惆怅独悲奚语。迷途未远，晨景熹微，乃命导夫先路。风舟轻，候门童稚，此日载瞻衡宇。酒盈尊、三径虽荒，松菊宛然如故。聊寄傲、与世相违，旧交俱息，更复驾言焉取。琴书情话，寻壑经丘，倦鸟岫云容与。农人告我，有事西畴，孤风情棹赋诗春雨。但乐夫、天命何疑，乘化任渠留去。
元	山主	《临江仙》	得暇闲窗寻思虑，古今多少兴衰。闲萦都写色并财。寰中几个，识破早归来。好向白云溪畔坐，逍遥坦荡眉开。清风阵阵排尘埃。怀中古镜，
元	郭翼	《拟杜陵秋兴（四首）》	江上青山接甬东，离离禾黍馆娃宫。芙蓉旧苑长洲里，麋鹿荒台落照中。银海雁飞沉夜月，金茎露冷濯秋空。可怜萧瑟江关暮，词客哀吟思不穷。
元	陈基	《鸿雁篇》	鸿雁双双度雁门，相呼相唤不离群。昼衔芦藋缴，夜宿关河同梦魂。稻粱既足江南阔，秋水增波叶微脱。洞庭湖畔云卧沙，彭蠡矶头弄烟月。一朝无事忽相违，一向东飞一向西。西飞渺渺秦山曲，东去悠悠沧海湄。秦山沧海遥相望，顾影徘徊各惆怅。山有猩鼯与网罗，水有蛟鼍与风浪。回头却恨不同栖，辛苦皆因独自飞。不问天南与天北，何时相见得同归。
元	王哲	《解佩令 爱看柳词，遂成》	平生颠傻，心猿轻忽。乐章集、看无休歇。逸性摅灵，返认过、修行超越。仙格调，自然开发。四旬七上，慧光崇兀。词中味、与道相谒。一句分明，便悟彻、耆卿言曲。杨柳岸、晓风残月。
元	王冕	《送吴瑞卿归武昌》	古越古为山水府，篁竹菁菁无啸聚。耕田凿井各有为，文物衣冠比邹鲁。玄风已散茫茫然，几回沧海成桑田。眼前飞走杂枭獍，草木憔悴愁无天。君来推谳洗烦毒，画帘不动风肃肃。荆花脱洒春攸扬，一奁清透湖天绿。赤子欣欣行大道，拍手争歌君政好。明月冷浸甘棠阴，光风碧长圜扉草。三载考绩鹰脱鞲，解鞍出买江上舟。黄童白叟不可留，山风惨淡江风愁。十里长亭正花柳，绿波翻动蒲萄酒。玉笙吹切蓬莱云，西去青山如马走。知君住处好神仙，洞庭赤壁浮紫烟。武昌樊口最幽绝，东坡曾为留五年。君今归去荣画锦，水色山光缘席枕。我亦欲写岩壑图，挂君高堂对君饮。
元	杨维桢	《访倪元镇不遇》	霜满船篷月满天，飘零孤客不成眠。居山久慕陶弘景，蹈海深惭鲁仲连。万里乾坤秋似水，一窗灯火夜如年。白头未遂终焉计，犹欠苏门二顷田。
元	杨维桢	《海乡竹枝歌（四首）》	颜面似墨双脚鹴，当官脱裤受黄荆。生女宁当嫁盘瓠，誓莫近嫁宋家亭。
元	韩奕	《菩萨蛮 山寺夏日》	重重树杪高高阁。悬泉千尺檐前客。度夏爱僧居。一来慵下梯。睡余无气力。坐数遥峰碧。闲咏不成诗。斜阳在涧西。
元	许衡	《满江红 书怀》	亲友留连，都尽道、归程息逼。还可虑、干戈摇荡，路途难厄。万事岂容忙里做，一安惟自闲中得。便相将、妻子抱琴书，青山侧。行与止，吾能识。成与败，谁能测。但餐糊口，小窗容膝。桑梓安排投老地，诗书准备传家策。使苏张重起论纵横，心难易。
元	王哲	《西江月》	王哲心怀好道，害风意要离家。攀缘悉去似团砂。不怕妻儿咒骂。好对清风明月，宁论海角天涯。来来往往跨云霞。此个逍遥无价。
元	王冕	《漫兴 其六》	壬辰天意别，春夏雨冥冥。云气何时敛？江声未得停。书生怜白发，壮士喜青萍。昨夜登西阁，悲笳不忍听。
元	杨立斋	《鹧鸪天 咏赵真真杨玉娥唱双渐诸宫调 青楼集》	烟柳风花锦作园。霜芽露叶玉装船。谁知皓齿纤腰会，只在轻衫短帽边。啼玉靥，咽冰弦。五牛身去更无传。词人老笔佳人口，再唤春风在眼。
元	刘处玄	《酹江月》	寿过彭祖，更官高一品，石崇贵富。古往今来人世事，觉了不堪重虑。归去渊明，乘舟范蠡，先已超升去。真通道德，却死沉阴路。云步阆苑蓬山，仙乡不夜，各有逍遥所。过了天元无上道，千载难逢难遇。石火光阴，浮沤生灭，飞走乌随兔。速修性命，暗有贤圣提汝。
元	李道纯	《西江月 赠周守正》	识破无人无我，何须求拂求仙。随时随处总安禅。一切幻尘不染。选甚山居野处，何妨闹市门前。执中守正固三田。久久神珠出现。
元	王冕	《答贾太初》	知己相逢贫亦好，去家未久梦来多。读书万卷今何有？美酒数杯颜已酡。越上山移新得信，江南秋老漫奔波。故人割俸情何厚，白粲赤松从我过。
元	张宪	《灯下有怀》	忆昔童婆店，高屯生夕曛。树声呼出月，石角碍回云。野雉穿花见，清猿隔涧闻。马头三四子，曾缚故将军。
元	马钰	《清心镜 劝僧道和同》	道毁僧，僧毁道。奉劝僧道，各休返倒。出家儿、本合何如，了性命事早。好参同，搜秘奥。炼气精神，结为三宝。真如上、兜率天宫，灵明。
元	王哲	《如梦令 赠县令》	日日此中开宴。食肉诸公总善。唯有害风王，莫怪频来见面。知县。知县。正好与人方便。
元	丁鹤年	《逃禅室解嘲》	久慕陶公卧北窗，还从马祖吸西江。扫愁那用千金帚，折慢惟瞻七宝幢。日晏卷帘延叠嶂，雨晴欹枕听流淙。周妻何肉俱无累，只有诗魔老未降。
元	杨维桢	《送杨明归越觐亲》	天西白云天东飞，乌台春之乌依依。高堂游子归未归。堂前春草生春晖。行行舟发彭郎矶，勿遣霜霜露露沾人衣。
元	侯善渊	《长思仙》	眉底眼，眼中精。精光辉辉好惺惺。现圆通，物外明。朝上帝，绕天庭。月华峰畔玩云英。会金童，现玉清。
元	卢挚	《节节高》	雨晴云散，满江明月。风微浪息，扁舟一叶。半夜心，三更梦，万里别。闷倚篷窗睡些。
元	杨维桢	《系马辞》	谁系西枝马，马嘶花乱飞。乱飞浑自可，莫遣折花枝。
元	王哲	《黄鹤洞中仙》	夜宿山村店。不觉频嗟叹。独自寻思告他谁，只闻得那马，耳畔频嘶喊。国泰兵戈偃。顷亩农夫羡。不动枪旗动酒旗，你不放他那马，两国无。
元	陈秀民	《怀古和陈惟寅韵（三首）》	海门潮不至，昱岭掩空关。龙随白雁去，何时复南还。萧萧禁中树，尽为樵牧攀。
元	王结	《临江仙 次韵答曹子贞》	寄语蓬莱山下客，飘然俯瞰尘寰。寥寥神境倚高寒。步虚仙语妙，凌雾佩声间。笑我年来浑潦倒，多情风月相关。临流结屋两三间。虚弦惊落雁，倚杖看青山。
元	刘志渊	《水调歌头》	人道无生趣，日就月相和。高奔用显鸟飞，离外宿灵柯。秀孕蕊珠嘉瑞，光射银蟾皎洁，显现月中娥。相会瑶池宴，时复醉金波。两同宫，七返火，九成金。长生体就，一真安住傲无何。聚散冥冥谁约，出入惺惺由我，玄妙苦无多。大都方寸用，法界总包罗。
元	马钰	《黄河清 继重阳韵》	九曲黄河流转九，阳阴逆顺清净。九池之内，涌出龙泉端正。九会亘初湛寂，九关现、灵波永定。美芝祥瑞天然秀，九茎自是无影。九霞覆鼎澄辉，九还火，炼神丹转光莹。九玄神，先要救，攀仙肩并。九九重阳口诀，暗传得、非凡游泳。累真功行将来去，九霄参圣。
元	曹光辅	《水龙吟 附见四印斋本天籁集卷上内。原题云》	世间清苦禅和、了心才到安闲地藜床兀兀，经年打坐，颓然假寐。却甚床边，偶闻牛斗，不知喧蚁。怪藤条临济，饥餐困卧，方会得、个中味。争似横江楼上，入帘栊、好山供翠。悠悠万事，从今都付，黄梁原作粮，兹从丁钞本改炊里。朝暮阴晴，定应不废，平生甘睡。笑傍人问我，何当梦觉，为苍生起。尽录，姑记其一云。
元	廉希宪	《水调歌头 读书严 永乐大典九千七百六十五严》	杜陵佳丽地，千古尽英游。云烟去天尺五，绣阁倚朱楼。碧草荒岩五亩，翠霭丹崖百尺，宇宙为吾留。读书名始起，万古入冥搜。凤池崇，金谷树，一浮鸥。彭殇尔能何许，也欲接余眸。唤起终南灵与，商略昔时名物，谁劣复谁优。白鹿庐山梦，，颉颃天地秋。又引元明善清河集读书严记，谓读书严为故相太传魏国廉文正公之别业，在京兆樊川少陵原之阳，可证大典作廉文靖公，当为廉文正公之误。
元	赵孟頫	《题耕织图二十四首奉懿旨撰》	釜下烧桑柴，取茧投釜中。纤纤女儿手，抽丝疾如风。田家五六月，绿树阴相蒙。但闻缫车响，远接村西东。旬日可经绢，弗忧杼轴空。妇人能蚕桑，家道当不穷。更望时雨足，二麦亦稍丰。酤酒田家饮，醉倒妪与翁。
元	侯善渊	《捣练子》	说金翁，论黄婆。自然匹配炼冲和。铸红砂，满鼎多。神光显，照天河。胎光一点出洪波。现三清，上大罗。
元	柳贯	《题立仗马图》	玉立彤墀气尚粗，食残刍豆更何须？太平未必闲无用，一幅君王纳谏图。
元	杨维桢	《华山高》	思美人兮西华山，我欲往兮如天难。上通帝座二气之呼吸，下冲龙门百折之昆仑源。秦关桃林之寒贔屭于其左兮，右抱万顷白玉所产之蓝田。金天太白实主宰，井鬼上应精灵躔。巨灵一擘万古不可合，首阳下有根株连。云台仙掌现真迹，朱衣赤须垂橐晞。明星玉女不许以玉眼见兮，玉盆绿水洒不竭，一匹石马谁来牵？嗟尔华山人，不归来兮徒留连。人间尘土那可以久住？白云蹋尔夷眠。天池注脑晞绿发，玉浆渴饥飡莲。伐毛洗髓不足较，白日一嗔三千年。觉来招酒姆，骑茅龙，访子先。更呼山东李谪仙，搔首问青天。巨灵接见娲皇前，惊呼一笑轩辕之子弥明癫。
明	王九思	《马嵬废庙行》	秋风落日马嵬道，道南废庙颜色新。立马踟蹰问野叟，野叟须臾难具陈。请予下马坐树底，展转欲语还悲辛。正德丙丁戊巳年，寺人气焰上薰天。寺人原是马嵬人，大筑栋宇求福田。马嵬镇里东岳祠，一时结构何参差。渎神媚鬼意未休，浸淫及汉寿亭侯。方岳郡县为奔走，檄官牒吏争出头。占民畎亩不与直，费出帑藏多蟊啇。工徒淋漓血满肤，昼夜无能片时息。东楼西观对南山，巍巍新庙落何棘。木偶尽是金缕纹，驿车挽载自京国。翩翩羽客招呼至，考钟击鼓空坐食。更有文章颂功德，穹碑大书为深刻。我本田家孟诸野，但认犁耙字不识。往往才士过吟哦，尽道台臣与秉笔。听来依稀记姓李，云是文章名第一。豪华转眼不足恃，乾坤变化风雷异。寺人已作槛中囚，道路忽传邸报至。百姓欢呼羽客走，殿宇尘生谁把帚。当日台臣尚秉钧，寄语县官碑可掊。横曳碎击亟掩藏，至今文石埋郊薮。予闻野叟言，坐来生感激。赫赫台臣苟如此，寺人微细何嗟及。月明骑马陟前冈，仰天一笑秋空碧。
元	赵雍	《人月圆》	人生能几浑如梦，梦里柰愁何。别时犹记，眸盈秋水，泪湿春罗。绿杨台榭，梨花院宇，重想经过。水遥山远，鱼沉雁渺，分外情多。
元	倪瓒	《自题小画》	逸笔纵横意到成，烧香弄翰了余生。窗前竹树依苔石，寒雨萧条待晚晴。
元	许有壬	《摸鱼子》	买陂塘旋载杨柳，清风静扫尘务。柳阴已见疏成密，又听绿荷敲雨。鸥戏渚。柰倏尔翻飞，飞过崔嵬屿。形神自语。岂世事相萦，机心未息，物我不同趣。池亭小，收敛风烟来许。渔歌何愧钟吕。水纹瓦影相娱悦，高咏退之佳句。荷酌醑。有一曲沧浪，不犯人间谱。悠悠振古。问谁似吾侪，攻迂习澹，为水废场圃。
元	马钰	《蓬莱阁 俗秦楼  月藏头  继重阳韵  攒三拆》	漠。洗涤蓬莱阁。蓬莱阁。浮动，撼摇琼廓。炉炼丹阳药。镇日精神恶。精神恶。钰得诀，无堕落。
元	梵琦	《渔家傲》	听说西方无量乐。娑婆已悔从前错。佛号自呼还自讷。思量着。惟心净土谁云隔。一贯由来双五百。婴儿谩把空拳哧。拟议不来遭一掴。诸禅客。凡情圣解曾销铄。
元	郑禧	《木兰花慢》	望斜杨袅翠，帘试卷，小红楼。想鸾佩敲琼，鸾妆沁粉，越样风流。吟怀自怜豪健，洒云笺、醉里度春愁。有唱还应有和，纤纤玉映银钩。犀心一点暗相投。好事莫悠悠。便有约寻芳，蜂媒才到，蝶使重游。梅花故园憔悴，揖东风、让与杏梢头。况是梅花无语，杏花好好相留。
元	王恽	《浣溪沙 张右丞寿》	补功深浴凤池。好贤人道似缁衣。佩声清音见委蛇。千岁寿祺阴有积，两宫恩古来稀。东山歌酒乐时熙。
元	张可久	《鹧鸪天 何尊师故居》	万木森森秀野堂。黄鹂两两鹤双双。翠岩云巧苍松暗，玉洞月明丹桂香。移笔架，拂琴床。赋诗争看水云乡。重来只有黄冠老，落日空斋挂钵。
元	尹志平	《江城子》	法光普照道门昌。出天长。入龙阳。宝殿圆成，朝暮心香。霞友云朋休外觅，心地稳，是天堂。燕南河北好悲伤。正穷荒。受风霜。劫运推移，何日到仙乡。谁解闲居山后意，秀，小蓬庄。
元	王处一	《谢师恩 李悟真索》	大都七宝真如体。不可空抛弃。玉藏常收无根水。纯阳锻炼，滴成珠露，变化真祥瑞。三般妙物腾空戏。雪暖金花丽。无色神容方显异。鸾骖凤驾，一升霄汉，占断清凉位。
元	刘永之	《和杨伯谦韵》	酌酒长松下，垂萝拂酒杯。异禽窥药鼎，乳鹿卧书台。涧水穿林去，山云带雨回。相期同结屋，不厌野人来。
元	元好问	《南柯子》	画扇香微远，宫螺意自浓。杏园憔悴五更风。不道六朝琼树卷春空。蝶近花疑笑，犀灵月易通。襄王云雨梦魂中。曾见芙蓉裙衩几多红。
元	谭处端	《汉宫春》	甲子天元，遇明朝圣代，神仙出世。仙师密遣，故我水云东历。山遥路远，渡难阻、岂辞迢递。惟念念，人人未悟，虚华恋著家计。轮回最苦省悟，照前贤作用，如何脱离。尘缘屏绝，渐迤可亲玄理。功成气结，得指日、身超仙位。归去后，鸾鹤引赴，蓬莱真会。
元	梁寅	《阮郎归 自洪还家》	归来长啸碧山河。结茅牵翠萝。衰颜借问近如何。吴霜侵鬓多。衣短褐，卧行窝。眼前随分过。一溪风月与烟波。闲中宜钓蓑。
元	元好问	《玉楼春》	风穿绣幕红波皱。月照宝帘花影透。酒凝脸醉红桃，喜入蛾眉舒翠柳。琼英檀晕花裁就。烟喷兽炉香满袖。金枝元是玉皇孙，遐算愿同王母寿。
元	王哲	《贺圣朝》	修行须是身衣布。受寂寥餐素。道心不与众心同，绝忧愁思虑。内中认取金怀聚。并开明玉兔，赤鸾抱住黑龟精，这些儿谁悟。
元	尹志平	《凤栖梧 劝世 葆光集卷下》	大教普闻天下转。返朴全真，日用方便。方便真慈清静愿。心通渐觉人情远。上士高明容易劝。既悟玄风，早早忘知见。世事安能长久恋。不。
元	吴镇	《酒泉子 武水幽澜（在县东三十六里武水?》	一幽澜，景德廊西苔藓合，茶经第七品其泉。清冽有灵源。亭间梁栋书题满。翠竹萧森映池馆。门前一水接华亭。魏武两其名。展图者思有以助之，亦清事也。梅花道人饶劝缘。
元	马钰	《蓬莱客 劝道 拆心字起  洞玄金玉集卷之九》	魔急。魔怎乱修仙客。修仙客。谈玄妙，男远隔。求寸禄人休测。乡无漏难漂溺。仪运转，行真息。
元	袁介	《检田吏（一作《踏灾行》）》	有一老翁如病起，破衲邅飗瘦如鬼。晓来扶向官道旁，哀告行人乞钱米。时予奉檄离江城，邂逅一见怜其贫。倒囊赠与五升米，试问何故为穷民。老翁答言听我语，我是东乡李福五。我家无本为经商，只种官田三十亩。延祐七年三月初，卖衣买得犁与锄。朝耕暮耘受辛苦，要还私债输官租。谁知六月至七月，雨水绝无潮又竭。欲求一点半点水，却比农夫眼中血。滔滔黄浦如沟渠，农家争水如争珠。数车相接接不到，稻田一旦成沙涂。官司八月受灾状，我恐征粮吃官棒。相随邻里去告灾，十石官粮望全放。当年隔岸分吉凶，高田尽荒低田丰。县官不见高田旱，将谓亦与低田同。文字下乡如火速，逼我将田都首伏。只因嗔我不肯首，却把我田批作熟。太平九月开旱仓，主首贫乏无可偿。男名阿孙女阿惜，逼我嫁卖赔官粮。阿孙卖与运粮户，即日不知在何处。可怜阿惜犹未笄，嫁向湖州山里去。我今年已七十奇，饥无口食寒无衣。东求西乞度残喘，无因早向黄泉归。旋言旋拭腮边泪，我忽惊惭汗沾背。老翁老翁勿复言，我是今年检田吏。
元	陈栎	《满江红 贺金子西生日十一月初十日 兹者》	乾鹊鸣檐，殷勤振、玉人生旦。端巧遇、迎长添线，的堪称赞。律转一阳葭已动，复来七日梅初绽。符义经、数迓新祺，绵高算。萱春永，斑衣绚。兰房焕，琴声。盎一门和气，流霞深泛。世济忠贞貂珥七，羊登强仕鹏程万。未起家、清赏敌神仙，闲游玩。
元	于立	《款歌》	对酒清歌窈窕娘，持杯劝客手生香。袖中藏得双头橘，一半青青一半黄。
元	刘敏中	《婆罗门引 寿大智先生》	草堂潇洒，今年初种碧琅?更宜野菊幽兰。便信先生于此，真个不求官。但西负揽镜，落日凭栏。耕笔钓。算遭遇，未应难。好待青霄得路，稳上长安。良辰乐事，且展放尊前舞袖宽。天影外、秋色南山。
元	马钰	《卜算子》	燕至清明近。花到清明盛。奉劝清明游赏人，别有清明景。我得清明永。旷劫清明净。一点清明无价珍，便是清明性。
元	马钰	《卜算子》	洒扫阳关路。开阐阳关户。此个阳关无点尘。堪饯阳关侣。既得阳关趣。怎肯阳关住。放出阳关成道人，起自阳关悟。
元	张养浩	《双调·雁儿落兼得令》	云来山更佳，云去山如画；山因云晦明，云共山高下。何仗立云沙，回首见山家。野鹿眠山草，山猿戏野花。云霞，我爱山无价，看时行踏，云山也爱咱。
元	姬翼	《巫山一段云》	寂照山月衔，虚心出岫云。不留不碍贲天轮。来往自通神。谁向空中作主。端坐放行收聚。有无光曜遍乾坤。真宰默然存。
元	张宪	《怯薛行》	怯薛儿郎年十八，手中弓箭无虚发。黄昏偷出齐化门，大王庄前行劫夺。通州到城四十里，飞马归来门未启。平明立在白玉墀，上直不曾违寸晷。两厢巡警不敢疑，留守亲侄尚书儿。官军但追上马贼，星夜又差都指挥。都指挥，宜少止。不用移文捕卒李，贼魁近在王城里。
元	关汉卿	《【双调】沉醉东风》	夜月青楼凤箫，春风翠髻金翘。雨云浓，心肠俏，俊庞儿玉软香娇。六幅湘裙一搦腰，间别来十分瘦了。
元	元好问	《望云谣》	涉江采芙蓉，芙蓉待秋风。登山采兰苕，兰苕霜早凋。美人亭亭在云霄，郁摇行歌不可招。湘弦沉沉写幽怨，愁心历乱如曳茧。金支翠蕤纷在眼，春草迢迢春波远。
元	高明	《题孟宗振惠麓小隐（宗振，孟后之裔）》	汴水东边杨柳花，春风散入五侯家。繁华一去江南远，闲汲山泉自煮茶。
元	马钰	《悟南柯 继重阳韵》	立遇心通彻，清香味得餐。水中红焰结成团。雪里琼花，烂漫不凋残。性烛明金阙，神丹晃玉盘。齐修六度与三坛。出自吾师，内景自然看。
元	侯善渊	《棹棹楫》	锐出玄精终宵末。阳焰瑛华祛妖恶。宝梵晶空通照过。丹风秀，万灵无不可。自然妙用无为作。结角罗纹勿差错。朋俦那里全无个。说与呵。
元	元好问	《江城子 绣香＊曲》	吐尖绒缕湿胭脂。淡红滋。艳金丝。画出春风，人面小桃枝。看做香奁元未尽，挥一首，断肠诗。仙家说有瑞云枝。瑞云枝。似琼儿。向道相思，无路莫相思。枉绣合欢花样子，何日是，合欢时。
元	白贲	《鹦鹉曲 阳春白雪后集卷一案鹦鹉曲原名?》	侬家鹦鹉洲边住。是个不识字渔父。浪花中一叶扁舟。睡煞江南烟雨。觉来时满眼青山，抖擞绿蓑归去。算从前错怨天公，甚也有安排我处。等人所作，皆名黑漆弩。白贲所作起句有侬家鹦鹉洲边住语，因名鹦鹉曲。冯子振和白词亦名鹦鹉曲，实即黑漆弩调。北宋田为不伐曾作黑漆弩，可能原为民间词，流传至元，音律有变。
元	王旭	《临江仙 春夜》	帘外萧萧风色恶，呼儿掩上重门。小窗孤坐赋招魂。碧梧花落尽，篱雀又黄昏。回首人间行乐事，春风过水无痕。旅游谁肯重王孙。长歌人不解，明月照空尊。
元	元好问	《浪淘沙》	杨柳日三眠。桃李争妍。千金谁许占芳年。买得闲愁无处著，却恨春偏。流水武陵源。梦引愁牵。东风归兴雁翩翩。试问西窗前夜月，几度先。
元	王恽	《鹊桥仙》	沉酣往古。栖迟衡宇。有弓招此举。长林丰草野麋心，是中散、生平自许。日边草赋。矛头炊黍。谁道闲云有雨。周宣补要深功，除唤起。
元	陈基	《裁衣曲》	殷勤织纨绮，寸寸成文理。裁作远人衣，缝缝不敢迟。裁衣不怕剪刀寒，寄远惟忧行路难。临裁更忆身长短，只恐边城衣带缓。银灯照壁忽垂花，万一衣成人到家。
元	谢应芳	《简张希尹》	余生寡谐俗，老去得知己。论交固云晚，莫逆良可喜。联翩诸侯客，寂寞著书事。夜分青藜光，日并乌皮几。几回论班马，一笑易亥豕。烟云挥洒外，风月吟啸里。蚶杯酌流霞，兽炉坰沈水。佳哉《水调》词，清我尘俗耳。朱弦听者希，《白雪》和能几。别来怀盍簪，梦见承倒屣。帷林大江边，瓢巷横山趾。秋风响梧叶，甘雨熟菰米。相望不三舍，相过堪一苇。诗筒继元白，通家犹孔李。况于阿戎谈，亦与诸任齿。尚友古之人，厥德薰晋鄙。
元	姬翼	《鹧鸪天》	暮落朝开木槿荣。圆荷出水露珠倾。火云千丈烧空际，汗雨淋漓倦郁蒸。虚白室，诵黄庭。洒然风度有余清。坐看造化闲般弄，热恼浮生不暂。
元	王哲	《望蓬莱》	词意悟，就上好修修。意马心猿都捉住，攀缘爱念一齐休。善事莫迟留。三教好，妙理最深幽。摆脱浮生并世事，这回前路赴蓬洲。此个是归。
元	王冕	《送噩长老》	张公洞口云翻海，扬子江头雪打球。君去兴怀殊不恶，我行风雨奈何愁。疏狂久负刘伶榼，飘薄空余季子裘。直待明年二三月，看花骑马过中州。
元	王哲	《玉堂春 重阳真人分梨十化集卷下》	玉性金真，人人皆可化。玉液金丹，频频迎迓。玉兔金乌，光光相次亚。照玉阑干，种玉芽。玉蕊金茎，长长生不谢。玉女金童，常常看舍。玉锁金匙，六门开阐下。赏玉堂春，对玉花。
明	楚石梵琦	《余尝梦至一山闻杜鹃且约雪窗南还》	出郭寻春未见春，东华踏遍软红尘。不知蝴蝶化为我，何处杜鹃来唤人。笋蕨过时惟恐老，樱梅如豆正尝新。及今无事早归去，莫待秋风江上莼。
元	马钰	《万年春 咏李公慵轩》	物外慵轩，闲居放坦无为作。无为作。自然期约。心肾相交错。二气成形，结就灵丹药。灵丹药。银霞覆却。展起腾云脚。
元	薛昂夫	《山坡羊》	晴云轻漾，薰风无浪，开樽避暑争相向。映湖光，逞新妆，笙歌鼎沸南湖荡，今夜且休回画舫。风，满座凉；莲，入梦香。
元	姬翼	《瑶台第一层》	一点元真被妄想，招来幻化身。蟪蛄朝菌，须臾情识，结习迷云。火坑千丈机，诈万端、白浪黄尘。谩横陈，向污泥坑陷，苦海沉沦。纷纷。存亡得失，是非荣辱苦因循。有时开悟，痴团粉碎，眼孔如轮。性珠穿透方，信葆光、函盖乾坤。自通神。有壶天不夜，洞府长春。
元	李德基	《木兰花慢 和陈思济 洞霄诗集卷九》	访仙家洞府，仰天柱，彻高寒。对百尺飞湍，四围乔木，九锁青山。危亭晚来极目，胜王维、三昧画中看。何处朝元会宴，时闻命驾回鸾。桃花临水已凋残。别后见应难。叹昨日秦宫，今朝汉苑，一梦槐安。征鞍欲留无计，恐仙棋、一局换人间。羡杀知还倦鸟，白云相对空闲。
元	邵亨贞	《菩萨蛮》	金风簌簌敲梧井。画屏耿耿摇灯影。屋角日华明。树头乌鹊惊。年光流水去。青镜催迟暮。便欲泛仙槎。迢迢河汉赊。
元	王恽	《浣溪沙 客亭观涨》	老雨长河壮怒涛。客亭夜久听喧号。平明两渺江皋。沙尾没来渔箔短，危墙看处客帆高。斜阳汀草乱青袍。
元	丘处机	《水龙吟 警世》	算来浮世忙忙，竞争嗜欲闲烦恼。六朝五霸，三分七国，东征西讨。武略今何在，空凄怆，野花芳草。叹深谋远虑，雄心壮气，无光彩，尽灰槁。历遍长安古道。问郊墟、百年遗老。唐朝汉市，秦宫周苑，明明见告。故址留连，故人消散，莫通音耗。念朝生暮死，天长地久，是谁能保。
元	王处一	《行香子》	一点圆光，妙洞真香。恣逍遥、三界行香。冲和道体，浩瀚天香。得大良因，长生果，性灵香。清净仙香。无价名香。遇清朝、远近钦香。太平逸乐，花卉偏香。愿大功成，朝元去，满空香。
元	姬翼	《柳梢青》	明彻口头三昧，拂迹便、忘言守拙。古道潜通，先贤冥会，太平时节。长安陌上纵横，更不在、拈花摘叶。处处圆通，头头皆是，放开心月。
元	马钰	《长思仙》	功要圆。行要圆。修炼身中子母圆。何愁性不圆。喜团圆。十分圆。云水风邀月正圆。无分昼夜圆。
元	杨维桢	《四景宫词》	漏痕新长莲花斗，龙池草色连沟柳。忆春还又怯春来，日日春情殢如酒。小床偷制锦回文，落地针声暗惊手。梦绕梁三白蝶飞，西园鼓子花开后。
元	杨维桢	《宫词（十二首）》	蛾眉颦处不胜秋，长带芙蓉小苑秋。肯为君王通一笑，羽书烽火误诸侯。
元	王哲	《浣溪沙》	大道无名似有名。达磨面壁九年清。释迦坐雪六年精。夺得真空真妙用，一通门里出圆明。大罗天上聚圆成。
元	马钰	《巫山一段云》	玉线穿三穴，金针透九关。自然得见内容颜。云神凭朱栏。正看琼花烂熳。蓦地青衣叫唤。紫微诏下赴蓬莱。仙籍已安排。
元	杨维桢	《十七日过无住庵，因留题签上人半云轩》	我访东山丞相谱，因过南墅半云竂。雉栖薜荔都苍墓，鳌补天容大士桥。万岁藤枝神蜕杖，三花树子瘿为瓢。老僧好事兼好客，时作远公莲社招。
元	王冕	《素梅 二一》	春风一笑玉无垠，云散空窗见月痕。半夜鹤归诗思好，清香吹满水南轩。
元	吴镇	《渔父》	月移山影照渔船。船载山行月在前。山突兀，月婵娟。一曲渔歌山月。
元	侯善渊	《声声慢》	刚强柔弱，善恶分明，天地报应不同。滥浊荣家，贞烈志德长贫。清净无为妙道，被愚徒、返谤邪门。怎理会，见修真上士，有若雠人。高道猜为贼盗，把凶顽小辈，却做贤人。马饰衣襟，具礼晓甚卑尊。大家学些打懂，也胡来、讲甚人偷。抹截了，换云袍簪髻，搭个头巾。
元	元好问	《鹧鸪天》	华表归来老令威。头皮留在姓名非。旧时逆旅黄梁饭，今日田家白板扉。沽酒市，钓鱼矶。爱闲真与世相违。墓头不要征西字，元是中原一布。
元	王＊	《挂金索 以上五首见混然子崔公入药镜注解》	五更月落，渐觉东方晓。谷里真大人，已见分明了。玉户鸾骖，金顶龙蟠绕。打破虚空，万道金光皎。
元	丘处机	《解冤结 景金本注云，三首本名解佩令  赠醮》	山河已定，干戈不起，太平时、八方和义。斋醮频修，盛答报、虚空天地。谢洪恩、暗中慈惠。千年一遇，神仙出世。幸遭逢、莫生轻易。供养精严，但一岁、胜如一岁。遇良辰、大家沉醉。
元	杨维桢	《冶春口号（七首。寄昆山袁、吕、郭三才子）》	见说昆田生玉子，海西还有小昆仑。明朝去拔珊瑚树，龙气随飞过海门。
元	顾瑛	《口占诗》	鸟啼残雨适平皋，鱼逐轻波趁小舠。独爱大堤杨柳树，又牵春色上柔条。
元	丁鹤年	《题昌国普陀寺（二首。寺在宁波府东南海岛间》	神鳌屹立戴崔嵬，俯瞰沧溟水一杯。积翠自天开罨画，布金随地起楼台。祈灵汉使乘槎到，传法梁僧折苇来。若使祖龙知胜概，岂应驱石访蓬莱。
元	李道纯	《水调歌头 赠宝蟾子》	学佛学仙要，玄妙在中诚。真铅真汞无非，只是性和情。但得情来归性，便见铅来投汞，二物自交并。日用了无间，大药自然成。识抽添，明进退，要持盈。坤炉乾坤，阴符阳火慢调停。一穷玄关透了，八片顶门裂破，迸出宝蟾明。功行两圆备，谈笑谒三清。
元	倪瓒	《踏莎行》	春渚芹蒲，秋郊梨枣。西风沃野收红稻。檐前炙背媚晴阳，天涯转瞬萋芳草。鲁望渔村，陶朱烟岛。高风峻节如今扫。黄鸡啄黍浊醪香，开门。
元	王丹桂	《黄鹤洞中仙 赠程三》	人似当风烛。谁肯心回顾。目下恩情紧绊牵，岂觉於身苦。幸有修仙路。散散闲闲做。到处逍遥任自由，功满蓬瀛住。
元	王恽	《行香子 乙酉岁九月二十五日，过林氏西圃，》	曰，若作数语，以记其事，使通欲易解甚佳。既归不百步，得乐府行香子一阕，醉立斜阳浩歌而去秋霁遥岑。何处登临。水西头、来散闲心。远园细履，栽种成阴。秋香，浮酒，入孤斟。老境。乡社浮沉。醉颜、白发盈簪。夕阳归路，听我长吟。待野梅芳，多载酒，再相寻。
元	顾瑛	《纪事一首》	玉子冈头秋杳冥，石床摘阮素琴停。枇杷花开如雪白，杨柳叶落带烟青。每闻投壶笑玉女，不堪鼓瑟怨湘灵。酒阑秉烛坐深夜，细雨小寒生翠屏。
元	丁鹤年	《逃禅室述怀十六韵》	出处两茫然，低徊每自怜。本无经国术，仍乏买山钱。故邑三千里，他乡二十年。力微归计杳，身远客心悬。桃李谁家树，禾麻傍舍田。鹑衣秋屡结，蜗室岁频迁。逝水终难复，寒灰更不然。久要成龃龉，多病复沉绵。俯仰衷情倦，栖迟野性便。延徐谁下榻，访戴独回船。耻洒穷途泣，闲修净土缘。谈玄分上下，味道悉中边。有相皆虚妄，无才幸苟全。栖云同白鹿，饮露效玄蝉。高蹈惭真隐，狂歌愧昔贤。惟余空念在，山寺日逃禅。
元	侯善渊	《声声慢》	元初一性，甚处安排。虚无恍惚中来。受成形，父精母血凝胚。迤逦胎完降诞，未成能、长大情乖。自作坏，向途中役役，慢惹尘埃。虚使一生颠倒，昧天然至宝，万古沉埋。若悟生前，通玄鼎裂心开。混日凝阳纯秀，聚五方，霞彩曛回。玉辰显，便忘形遗照，直御瑶台。
元	赵孟＊	《水调歌头 与魏鹤台饮夫容洲，牟成甫用东坡》	行止岂人力，万事总由天。燕南越北鞍马，奔走度流年。今日芙蓉洲上，洗尽平生尘土，银汉溢清寒。却忆旧游处，回首万山间。客无哗，君莫舞，我欲眠。一杯到手先醉，明月为谁圆。莫惜频开笑口，只恐便成陈迹，乐事几人全。但愿身无恙，常对月婵娟。
元	杨维桢	《苏台竹枝词  一十首》	门泊东吴万里船，乌啼月落水如烟。寒山寺里钟声早，渔水江风恼客眠。
元	叶颙	《读宋徽宗北狩龙沙赋忍听羌笛落梅花乐府》	一声羌笛咽龙沙，万里燕云独梦家。吹入中原都是恨，如何只怕《落梅花》
元	尹志平	《巫山一段云 龙门川溪水，同翟老赏月》	溪水迎霜冷，山花带露鲜。良朋共赏玉蟾圆。高会兴无边。长记西湖万里。素魄澄澄一体。今宵相隔正三年。浑似梦游仙。
元	杨维桢	《侠客词》	未许同交死，全身报国仇。太阿飞出匣，欲取贾充头。
元	王冕	《偶成 其一》	青山绿水从人爱，野鹤孤云与我同。所适不须论丑好，相逢漫尔说英雄。乐游花木萧萧雨，梓泽亭台淡淡风。兴废故无今昔异，几回搔首月明中。
元	刘秉忠	《太常引》	衲衣藤杖是吾缘。好归去，旧林泉。富贵任争先。总不较、诸公著鞭。雁飞汾水，鹤归华表，人事又千年。沧海变桑田。谁知有、壶中洞天。
元	程文海	《喜迁莺 寿大人四月七日》	天南天北。记岁岁今朝，白云凝目。遥想群仙，擘麟行脯，鹤驭丹霞三谷。此日痴儿，多幸引领，诸孙盈屋。齐彩服，对绿阴青子，缓斟??和睦保吾门，一家诗礼，个是长生?官不在高，名何必大，无用满堂金玉。但愿太平，无事日用，莫非天禄。从今去，看寿如磐石，鬓须长绿。
元	萨都剌	《百字令　登石头城》	石头城上，望天低吴楚，眼空无物。指点六朝形胜地，惟有青山如壁。蔽日旌旗，白骨纷如雪。一江南北，消磨多少豪杰。寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月！
元	王恽	《鹊桥仙》	金莲蜜炬。紫山仙侣。梦寐青门瓜圃。春风着处是行窝，要一笑、人间今古。锦佳句。新声金缕。洒遍蔷薇清露。东华待漏满靴霜，恐输与。
元	王哲	《苏幕遮 点化道友》	个人人，常守铺。瓮里合头，铁索缠缚住。怎识从来光耀处。元是神仙，何不开心悟。觅清凉，搜稳步。若要飘蓬，除是风狂做。也肯依凭云水去。占得清闲，走入逍遥路。
元	谢应芳	《满江红 送马公振》	旧约寻梅，蹉跎过、小春时节。忽陇头人至，一枝先折。喜见春风颜色好，缟衣不受缁尘。把十年、湖海旧相知，从头说。三江上，沧洲雪。千墩下，珠林月。似许询支遁，总皆清绝。重看青山携素手，此情方解相思结。待湖、冰泮柳风清，孤舟发。
元	马钰	《踏云行 次重阳韵》	恳告前言，师前重审。传来秘诀元来恁。方知我是一鳌鱼，素鳞晃日如铺锦。坦荡无拘，逍遥恣任。利名识破干求甚。专归物外下功夫，清心。
元	马钰	《满庭芳 冰雪亭题晏子礼》	瑞霭浮浮，祥氛冉冉，卷帘缟夜幽光。清奇峻洁，有类布浓霜。恰似山侗内景，琼花绽、玉蕊芬芳。瑶瑛结，连城宝气，璀璨射?璋。何须沉与麝，自然馥郁，不比寻常。见银蟾吐耀，斡运圆方。姑射真人放浪，弄风行、玉?玎铛。胎仙现，白云深处，恣意饮琼浆。
元	王哲	《踏莎行 赠友人》	一点灵明，两条坦路。怎生下手如何做。好教稽首上天堂，莫令失脚游阴府。日转金鸟，月生玉兔。森罗万象同躔度。劝君休要泥长生，时时。
元	王寂	《转调蹋莎行 元旦》	爆竹庭前，树桃门右。香汤浴罢、五更后。高烧银烛，瑞烟喷金兽。萱堂次第了，相为寿。改岁宜新，应时纳?从今诸事愿、胜如旧。人生强健，喜一年入手。休辞最后馀、酴酥酒。
元	王恽	《三奠子 辛卯七月，时久雨未霁，中以感寓为》	湛新秋风露，暧暧微霄。梧叶下，桂香飘。鹊翻银汉水，人渡玉兰桥。欢能几，虹影断，渚宫遥。人闲多巧，天上无。今古恨，苦相撩。果瓜丝曲缀，儿女思空饶。轩晚，香露湿，可怜宵。
元	程文海	《清平乐 寿王楚山》	楚山清晓。借问春多少。松菊深深香缥缈。萱朵兰芽交照。丹霞洞口红泉。从来惯醉飞仙。不是称觞独后，后天长似先天。
元	苗善时	《步蟾宫》	阳复乾纯阳午。象帝先、是吾玄祖。一气氤氲降甘雨。始恍然、火浮黎土。无极极中诚密锢。玉龙蟠、幽囚金虎。主人轻鼓没弦琴，全不属。
元	王寂	《渔家傲 夫人生朝》	前日河梁修禊罢。闲庭未拆秋千架。萱草堂深飞寿?香满把。彩衣兰玉森如画。海上麻姑亲命驾。玄霜乞得宜春夏。快约伯鸾冠早挂。筠窗下。团栾共说无生话。
元	姬翼	《鹧鸪天》	自救狂心忘世情。从交相责冷如冰。人间会尽头休点，物外行来眼自明。山寂寂，水泠泠。满天明月淡疏星。松风却似知音者，夜夜招呼万籁。
元	程文海	《沁园春 寿节秋谷平章十一月朔》	河汉无云，淡月疏星，玉宇初澄。渐金仙掌上，露华高洁，西风阵里，霜气。浪蕊浮花，狂茨蔓，此日纷纷一扫平。谁欤似，有天公锡号，秋谷山人。须知与物为春。向敛中间寓至仁。是麟盛旦，黄钟应候，一阳方动，万汇俱萌。亿兆苍生，钧陶系命，寿国端台寿此身。梅花远，倩新词描写，来侑芳尊。
元	姬翼	《婆罗门引》	此身有限，利名无尽苦贪求。人间事事何楼。大抵百年光景，赢得一荒丘。似花梢晨露，水面浮沤。省时便休。须勘破、此形囚。千古迷绳割断，跳出洪流。逍遥坦荡，炼一粒神丹物外游。功行满、平步瀛洲。
元	章凯	《沁园春 武夷行迹 武夷山志卷二十二》	过了秋风，梅口渐开，山人好归。问近来何事，半成迂阔，半添疏懒，半带憨痴。学剑不成，学书无味，却要寻仙人武夷。这些事，莫粗忒煞，恐是难为。分明说与人知。老谷子胸中奇尽奇。有真炉真鼎，龙盘虎踞，真离真坎，兔走鸟飞。待办数椽，山中静坐，却向无中生个儿。休轻笑，看他年华表，鹤有来时。
元	高道宽	《苏幕遮》	药无穷，频收采。丹鼎纯烹，一味通三昧。万法都无真个会。清静家风，最上为精粹。付知音，偏可意。开口参同，方外生智慧。乾里圆明添活计。了见之时，衲被蒙头睡。
元	王冕	《过徐州洪至丰沛作》	落月苍凉野色迷，过洪忽听五更鸡。河流东海奔腾去，天近中原渐觉低。败垒有基栖碧草，古台无石堕青泥。汉家住处人能识，只在丰南沛水西。
元	杨维桢	《览古四十二首  其三十三》	郑州跛男子，识者惟客师。深沉有容量，不为同列知。唾面戒其弟，俯世一何卑。君看白水涧，沫额宣驽资。
元	赵摅	《南歌子》	涧草萋萋绿，林莺恰恰啼。汀沙过雨便无泥。唤得芒鞋随意、到前溪。浦溆浑堪画，云烟总是题。江湖老伴一蓑衣。真个斜风细雨、不须归。
元	王冕	《送僧归闽》	九月三吴树叶红，闽中浑未觉秋风。上人忽动乡关念，对客莫辞途路穷。白发岂无诸老在？青山还与旧时同。到家检点经行处，应喜庭松雨露浓。
元	马钰	《满庭芳 和霭戒师师父》	戒师和尚，可称吾徒。明禅悟道通儒。子细研穷正觉，并段差殊。温良恭俭让礼，生老病死苦嗟吁。当修进，炼木金水火，土证无馀。三教门人省悟，忘人我，宜乎共处茅庐。物外玄谈，句句营养毗卢。常怀博施济众，气神和、丹结明珠。归兜率，向大罗，蓬岛同居。
元	杨维桢	《鲛人曲》	鲛人居，钱塘湖。自从剑客过湖去，世人不识真仙儒。灵丹掷湖水，湖水清如酤。江妃惜不得，贮在明月壶。鲛人夜饮明月腴，夜光化作眼中珠。手擎莲叶盘一株，盘中走珠汞不如。世人无仙意，波心荡漾青头凫。烹龙炮凤日日千金厨，何以洒君心热宁君躯。洒君热，宁君躯，须饮鲛人明月珠。
元	王丹桂	《风栖梧 暮春闻莺》	短景相催何太促。丽日和风，又送春光暮。渐听流莺枝上语。绵蛮似把衷情诉。昨日花开红满树。今已飘零，狂荡逐飞絮。奉劝游人生觉悟。
元	王哲	《带马行》	元初一得从初遇。便端正昭彰著。转作重阳晨彩煦。晴空来往，碧霄堪住。琼马驸。引入长生步。赤光不动神光聚。便攒簇银霞护。满插金花频返顾。青衣鸾鹤，共同来赴。琼马驻。般在清凉路。
元	谢应芳	《顾仲瑛临濠惠书词甚慷慨诗以代简》	濠上人来书数行，开缄如对语琅琅。酒杯已辨弓蛇误，药杵无劳玉兔将。少待天公舒老眼，剩收云母束归装。旧家池馆花狼籍，春水依然绿漫塘。
元	王逢	《叹病驼》	狂夫东游乘白骡，道路适遇病橐驼。紫毛无复好容色，肉鞍尚耸双坡陀。南人从来不梦此，私怪目击临干戈。泉渠元自控蕃落，天苑毕竟连银河。吴郊楚甸水草浅，任重却欲千斤过。青袍朝士为起立，茜帽番僧时抚摩。热风吹尘鼻出火，积雨成潦疮生窠。牛虻狗虱苦嘬血，末由驱除知奈何。频年出师数百万，熊罴狮豹相奔波。岂期独后死沟壑，余光所及良已多。老奚首帕短裤靴，手持鞭策涕泗沱。忆昔滦京避暑日，气骨礧嵬从銮和。沉沉金瓮夹渼马，袅袅锦带悬灵鼍。眼劳辇下藉鬋刷，屈迹泽畔甘蹉跎。畴能推广爱乌义，没齿仰饲公田禾。
元	马钰	《踏云行 赠丫髻姚玄玉》	丫髻之中，明藏两吉。师名顶戴休更易。钟离昔日亦如斯，姚公仿效宁无益。性烛修完，命灯挑剔。灵光朗照知无极。迎仙客唱踏云行，瑶台。
元	刘迎	《锦堂春 ?》	墙角含霜树静，楼头作雪云垂。钩帘鹊噪空庭晚，坐看月来时。异域书迷雁足，幽闺镜掩虫丝。一宵两地肠千转，惟有梦魂知。
明	王九思	《夏日楼居漫兴（二首）》	世泰容吾拙，官闲似隐居。苦吟迟得句，倦读卧看书。山色凭阑外，花香退食余。老亲身更健，千里寄双鱼。
元	姬翼	《武陵春》	造物化成虚境界，人我是非丛。蛮触交侵各用功。都在梦魂中。劝饮一杯方外酒，两颊镇长红。醉眼朦胧望碧空。着莫辨西东。
元	王哲	《如梦令》	九五天池尽泮。涉景渐令堪玩。识看岭头梅，冲暖已成烂熳。香案。香案。独占真阳一半。
元	张野	《沁园春 止酒效稼轩体》	半世游从，到处逢迎，惟尔麴生。喜一尊乘兴，时居乐土，三杯有力，能破愁城。岂料前欢，俱成后患，深悔从来见不明。筠轩下，抱厌厌病枕，恨与谁评。请生亟退休停。更说甚、浊贤与圣清。论伐人心性，蛾眉非惨，烁人骨髓，鸩毒犹轻。裂爵焚觞，弃壶毁盒，交绝何须出恶声。生再拜，道苦无大故，遽忍忘情。
元	李治	《江梅引》	陌头杨柳恨春迟。被寒欺。淡依依。瘦损王孙，青琐小腰围。墙外琼枝空照影，翠娥敛，游丝百丈飞。燕归雁归书问寂。月细风尖供怨笛。玉骨成灰圣得回，梦里音容，良是觉来非。多少江州司马泪。断肠曲，河声。
元	王哲	《捣练子》	猿骑马，呈颠傻。难擒难捉怎生舍。哩，哩。慧刀开，齐下杀。教君认得根源也。哩，哩。
元	关汉卿	《【南吕】四块玉 闲适》	意马收，心猿锁。跳出红尘恶风波。槐阴午梦谁惊破。离了利名声，钻入安乐窝，闲快活。
元	潜真子	《苏幕遮 蓬莱路，仗三千行满，独步云归 以上》	海波间，蓬莱岛。行满功成，去者绝希少。无路无舟空浩渺。市先生，要到应难到。养冲和，宜在早。意气男儿，守取幽去道。沧海变移身未老。玉帝知闻，必有金书诏。人名。吕洞宾原词，全唐诗收入。
元	张可久	《太常引 永嘉林熙翁城南旧院》	霖铃秋雨打空阶。人坐益清齐。门掩小蓬莱。怕有客、寻真到来。楼头碧远，山眉青小，口树挂苍苔。且莫写离怀。看隔水、芙蓉正开。
元	杨维桢	《杨柳词二首》	杨柳董家桥，鹅黄万万条。行人莫到此，春色易相撩。长条一丈长，长似紫丝缰。长条挽易断，五马过横塘。
元	张宪	《行路难》	行路难，前有黄河之水，后有太行之山。车声宛转羊肠坂，马足蹭蹬人头关。白日叫虎豹，腥风啼狗犴，拔剑四顾使我摧心肝。东归既无家，西去何时还？行路难，重咨嗟。乞食淮阴市，报仇博浪沙。一剑不养身，千金徒破家，古来末际皆纷拏。行路难，多歧路。马援不受井蛙囚，范增已被重瞳误。良禽择木乃下栖，不用漂流叹迟莫。
元	丁鹤年	《岁晏百忧集（二首。以下海滨避乱时作）》	岁晏百忧集，击节发商歌。商歌未终调，泪下如悬河。故乡渺何许，北斗南嵯峨。有家不可归，无家将奈何。
元	谭处端	《采桑子 赠获嘉王法师（原无调名兹据律补）》	谭风偏喜王三父，夙世良缘。休更推延。妻恶儿嫌出世。修行外用无为作，囚马擒猿。不返家园。定做逍遥物外仙。
元	傅若金	《衡湘驿》	烽火连诸郡，旌旗转百蛮。野莺先客至，江雁及春还。吴楚青天迥，潇湘白日闲。登临慰怀抱，况复近乡关。
元	马钰	《桃源忆故人》	昆仑山迎蓬莱廓。连接蓬莱云脚。异景蓬莱辉霍。霞变蓬莱鹤。金风吹转蓬莱阁。自有蓬莱丹药。仙子蓬莱真乐。不负蓬莱约。
元	张宪	《投赠周元帅十韵》	玉帐临江近，金城镇海遥。鼓声秋动地，剑气夜冲霄。露下星河白，风高草木凋。山寒旗猎猎，沙净马萧萧。左广初传驾，西船已畏烧。五离才散鼠，六博又成枭。豪杰乘时奋，贤材早见招。紫枢虚上座，黄闼待清朝。会见擒奸操，归来醉小乔。恩波门外柳，长拂富春潮。
元	丁鹤年	《竹枝词（二首）》	竹鸡啼处一声声，山雨来时郎欲行。蜀天恰似离人眼，十日都无一日晴。
元	杨维桢	《胭脂井》	昨夜韩擒虎，金陵奏凯回。井中人不死，重带美人来。
元	马钰	《玉楼春 赠姜道全》	先生饮罢琼浆酒。卧月眠云闲弄斗。依时斡运不交差，这个功夫凭匠手。满堂金玉无中有。国富民安神气秀。玉楼春色十分奇，不是莺花并缘。
元	舒＊	《风入松》	故人情况近如何。应被酒消磨。醉来笑倚娉婷卧，伤心处、暗香罗。肱曲红生玉笋，鬓偏翠卷新荷。薰风枕簟届时和。着我醉歌。襄阳旧事今安在，风流客、屈指无多。休说玉堂金马，争如雨笠烟蓑。
元	丘处机	《风栖梧》	日月循环无定止。春去秋来，多少荣枯事。五帝三皇千百祀。一兴一废长如此。死去生来生复死。轮回变化，何时已。不到无心休歇地。
元	许衡	《鹧鸪天 夜寒一作怎得心胸浩气冲》	土榻侵寻夜半风。眼羞无睡强朦胧。新诗暗琢拳挛里，往事都思展转中。肤起粟，脊弯弓。须知玉汝是天衷。间也去从人乞，怎立当年济世功。一作怎得心胸浩气冲。
元	张翥	《意难忘 妓杨韵卿以善歌求赋》	高韵天成。问当时爱爱，得似卿卿。江梅风致别，楚蕙雪香清。花旎旎，月盈盈。写不尽才情。把旧游，名讴试数，谁解新声。诗家只有杨琼。向吴姬丛里，转更分明。金闺春思怯，翠被暮寒生。人欲去，酒还醒。黯此际销凝。待翦将，江云数尺，与染丹青。
元	王恽	《水龙吟 赋筝》	故家张乐娱宝，乐中无似秦筝大。华筵听处，一挥银甲，笙竽幽籁。四座雄声，满空秋雨，来从天外。甚然思变，白翎清调，惊飞下，金莲塞。长忆桓伊手语，抚哀弦、醉歌悲慨。使君元有，不凡风调，平生豪迈。绿酒堂，为予翻作，八鸾海。道更张正赖，新声陶写，继中书拜。
元	梵琦	《渔家傲 以上西齐净土诗卷三》	听说西方无量乐。弥陀圣主垂恩泽。洗我禅心清且白。难寻迹。月光倒射寒潭碧。旧债新冤都解释。通身变作黄金色。一念须臾圆万德。真奇特。十方拂授如来职。
元	马钰	《满庭芳 师叔和公升霞之后，有临潼县开采帛》	脱）治疗不痊。忽一夕梦见师叔说，以药饵治疗之法，问其姓名，乃终南和先生也。觉来依此服饵，其病自愈。至甲午岁重九日，张公亲诣师叔坟前烧香礼谢，及立碣安於墓塔之上，因以词赠之和公师叔，升霞之后。奇哉妙矣希有。医可临潼必死，张公道友。神仙不求人报，望贤家、省悟回首。谁知道，却远来地肺，烧香胡走。作个小词奉劝，譬无常决烈，疾些拂袖。物外降心修炼，虎龙交媾。一朝行功圆满，九还丹、自然成就。神光灿，跨鸾归，谢师拯救。
元	王哲	《行香子》	二鼓才交，金德行香。虎儿上、坐个婴郎。腰悬白刃，手执青钢。把百魔驱，千魔剿，万魔亡。广现森罗，遍吐银芒。斗辰端、拱正魁罡。西南的位，指出芬芳。得善因开，良因阐，吉因昌。
元	杨维桢	《雉朝飞》	雉朝飞，一雄挟一雌，雄死雌誓黄泥归。卫女嫁齐子，未及夫与妻。青缡绾素结，一死与之齐。人言卫女荡且离，乌得冢中有雉飞？琴声鼓之闻者悲。
元	王丹桂	《满庭芳 因腊月二十二日乃重阳师祖悯化妙行》	人升霞，众道友修斋毕，以词赠之雪霁郊原，冰凝池沼，时当深入穷冬。重阳此日，降迹阐真风。还是丹阳师父，乱尘世、飞上天宫。玄元理，一升一降，显现至神功。无穷。真匠手，京南陕右，河北山东。但儿童耆老，谁不钦崇。应物随机顺化，垂方便、三教通同。诸公等，从今已往，何日再相逢。
元	张之翰	《沁园春 用送鹤乐府韵，寄可与亦督和之》	自别君来，日如三秋，夜如一年。想小金山下，笙歌促席，横江楼上，乐府连篇。世故相驱，欢情未已，遽尔归来祗自怜。空回首，望南州城郭，烟水茫然。思君便欲移迁。更共泛西湖湖上船。但杯中有酒，何分贤圣，心头无事，便是神仙。鹤去多时，甚无一语，回到高沙烟雨边。吾知矣，正挑灯和韵，笔势翩翩。
元	尹志平	《西江月 龙阳观冬至作》	月魄光通四海，龙阳气满三田。一声雷动震山川。迸出飞光闪电。法雨常加有道，慈云广布无边。此时方显太平年。遂我一生本愿。
宋	张士逊	《题西庵寺》	西庵深入西山里，算得当年少客游。密密石丛盘小径，涓涓云窦泻寒流。松皆有节谁青盖，僧尽无心也白头。欲刷粉牌书姓字，调卑官冗不堪留。
元	张昱	《临安访古·化成寺    （钱王第十九子出家为》	王子能以身施佛，何异生居净梵宫。敝屣视他闲富贵，男儿到此是英雄。
元	王哲	《黄河清 按一百八数》	九鞠黄河分九转，洪波大浪清净。九江共同合就，俱来归正。九鼎中间显现，九宫阐、端流一定。玉翻金泼盈盈处，倒侵九耀开影。九霄翠碧相齐，九皋有、鹤鸣迎接精莹。九光洞明，返照灵晕堪并。九曲神珠跳跃，九仙至、如然游泳。湛殚澄彻成功行，九天通圣。
元	宋＊	《春从天上来 寿张惟健五月十六日》	帝敕朱明。拥丹穴仙雏，表瑞升平。天上公子，齐岱精英。玉树照映神京。渺翩翩纨绔，有谁似、闲气玄成。妙才情。擅钟王笔意，韦杜诗声。薰风黑头初度，笑时世纷纭，舞雪歌莺。燕子帘栊，葵榴庭院，天壤至乐难名。邈轩裳奕世，青云步、紫绶华缨。八千龄。看缁衣父子，赤舄公。
元	白朴	《【越调】天净沙 冬》	门前六出花飞，樽前万事休提，为问东君消息。急教人探，小梅江上先知。
元	周权	《沁园春》	阆风老仙，颉佩飞霞，翳凤骑麟。况眼窄乾坤，气凌河渭，胸吞渠禄，笔洒烟雪。某水某丘，我觞我咏，物外何曾着一尘。萧闲处，狎沙鸥半席，更许谁分。图开家庆团栾。要说甚、垂弧岳降神。看延桂堂前，斑衣采采，茁兰阶下，玉树森森。绀发长新，丹芝未老，笑傲壶天不尽春。东山好，恐未容高卧，又起经纶。
元	马致远	《四块玉》	带月行，披星走。孤馆寒食故乡秋，妻儿胖了咱消瘦。枕上忧，马上愁，死后休。
元	王冕	《解闷 其二》	荒城惊岁晚，风雨奈何人？野火殊无侣，江梅自得春。停杯吟思远，照镜华新。底事堪愁绝？悲笳撼塞尘。
元	王吉昌	《一剪梅》	一气升腾宝鼎煎。相交水火，玉路飞铅。不能神定两团圆。隔若云泥，难契重玄。切要澄心剿万缘。自然性命，混合归禅。阳魂变化恣升迁。百日千朝，云步壶天。
元	马钰	《满庭芳 寄＊县晏公及道众》	山侗马钰，闲吟闲咏。不是夸强逞俊。谓见人居火院，受苦不忍。时时诗词劝化。启丹诚、阐开玄径。常哭告，望人人回首，个个听信。割断情缰欲索，归物外，无萦无系。无病自在，清闲快乐，修完性命。一朝功成行满，有金童、持诏邀请。如此事，奈人人不肯，折了伊甚。
元	张昱	《柳花词（二首）》	满院长条散绿阴，谁家门户碧沉沉。地衣不许重帘隔，雪白花铺一寸深。
元	侯善渊	《益寿美金花》	无荣无辱。内守真元常自足。外应无居。上下周流出六虚。昆岗玄玉。擅假阳光盈满国。混一凝珠。宝洁灵华五彩舒。
元	马钰	《金莲出玉花 寄张知观》	张公知观。性命堪搜常作观。勘破嚣尘。灰了凡心出世尘。内修内炼。真汞真铅常锻炼。要见金莲。须是深深种玉莲。
元	丁鹤年	《送蔡用严还四明》	四明故旧苦无多，死别生离奈若何。老泪暗添江汉水，随人去作海东波。
元	元好问	《喜春兰 春宴》	梅残玉靥香犹在，柳破金梢眼未开。东风和气满楼台，桃杏拆，宜唱喜春来。
元	刘志渊	《解佩令 吧灯蛾》	灯蛾种性。迷沉苦境。只贪寻、烛中花影。抵死身投，被烂炙、犹然不省。全错认、流萤艳冷。向明有意，因怀暗景。奈无功、忍死俄顷。识破炎光，不自炙、亡形亡命。落清凉、境中独兴。
元	王哲	《望蓬莱》	修练事，子细好铺陈。外做四肢安乐法，内观五脏倒颠因。便是得全真。坚守定，营壳要申申。二气合和开本性，三田搬运助灵神。只此唤仙。
元	杨维桢	《遂初堂》	莺之湖兮清且腴，溉我田畴兮舄卤为畬。出有航兮食有鱼。归欤归欤，我亲我娱。亲虽逝兮，我心在庐。遂吾遂兮，我心之初遂兮，乌知其余？
元	马钰	《万年春 宁解元许却庵门以词督之》	谭马丘刘，专专卓个庵儿住。修行处。未知门户。有个先生许。翘俟嘉音，万里垂青顾。如无误。决登云路。岂敢忘恩府。
元	洪希文	《青门引 棋》	白日沉西永。棋局闲寻清兴。两贤既不为山河，强令南北，黑白交分阵。雌雄未决谁能省。势若曹刘竞。英雄到底谁是，劝君动也何如静。
元	元好问	《鹧鸪天 宿赵州》	宿酒消来睡思清。梦中身世可怜生。绿衿红烛樱桃宴，画角黄云细柳营。秋历，月胧明。步檐倚杖候晨星。无穷宇宙无穷事，一笑山城打六更。绿袖垂肩士女图。艳歌还似转莺雏。一春杨柳吹绵后，五月榴花照眼初。明画烛，倒金壶。使君晓夙宴西湖。老来忘却行云梦，犹要春风醉后。
元	王恽	《蝶恋花 和曲山韵因为赠之》	经世此心谁尽了。欲画麒麟，功业何由到。白发满头青镜晓。花开花落人空老。适意杯盘从草草。甘坐清贫，方驾郊和岛。最爱新诗情致好。
元	倪瓒	《春日云林斋居》	池泉春涨深，径苔夕阴满。讽咏《紫霞篇》，驰情华阳馆。晴岚拂书幌，飞花浮茗碗。阶下松粉黄，窗间云气暖。石梁萝茑垂，翳翳行踪断。非与世相违，冥栖久忘返。
元	张雨	《踏沙行 王  隐五香图，作圆象墨，写梅?》	中，韩明善有月上影娥池，人在众香国一聊，今予为易玄赋之玉镜台前，看花如雾。交柯接叶纷无数。春寒约住柳丝圈，月明染下方诸露。庐阜神游，湘皋微步。玉奴老去羞樊素。韩郎解比影娥池，倩谁。
元	杨维桢	《放龟池》	我闻玄绪灵，无逃豫且厄。毛公赎金钱，放汝鼋鼍宅。何期报复义，背负将军溺。至今山中池，洞玄露纯白。我归放搘床，搘床犹翕息。
元	姜＊	《浣溪沙 晋祠石刻二阕》	方丈堆空瞰碧潭。潭光山影静相涵。开轩千里供晴岚。流水桃花疑物外，小桥烟柳似江南。挽将风月入醺酣。
元	王哲	《临江仙》	白简书金诀，他名姓亡魂。惊神骇各思存。蒙追荐，你受生门。户别开玄妙，做人同和天尊。光一点永无昏。辉月照，水出昆仑。
元	谭处端	《瑞鹧鸪》	修行休觅虎龙儿。只要灵明识本机。昏则弥陀成外盗，悟来烦恼是菩提。常搜己过心明显，唯见他非性转边。打破般般休歇去，虚堂深处伴牟。
元	杨维桢	《蔡君俊五世家庆图诗》	蔡家肉谱繇司徒，西蜀蔓衍云间居。胡笳一洗怨女孤，世世解读中郎书。传家五叶忠孝俱，郁葱佳气无时无。有母有母徐卿徐，生儿滚滚麒麟驹。桧岩老仙老不枯，岩前双桂云敷腴。绣舆从以斑斓裾，或拜或立或步趋。登堂好弄如群鱼，中有一人美且都。柏垣成阴返慈乌，平反一笑堂上娱。春衫初试如舞雩，樵青渔童侍两隅，坐中有客皆鸿儒。晴帘花吹引香篆，午窗竹雨鸣茶炉。不知人间有金屋，弱海之外为蓬壶。只今诸孙税?襦，文采个个成於菟。玉阶清梦追尔祖，种德政与槐阴符。太夫人在锡冠帔，曾玄满眼纡青朱。纡青朱，胜买丹青添画图。
元	王冕	《即事 其一》	云暗山如醉，风来树若颠。怀人多有梦，忧国少安眠。江海浮鸥鸟，山林叫杜鹃。老生头已白，见景忽凄然。
元	王哲	《卜算子 妙觉寺僧索》	妙觉证慈悲，便入菩提路。日日常开方便门，慧照生灵炷。坐雪释迦尊，面壁达摩悟。观此因缘行果成，兜率天堂住。
元	邵亨贞	《祝英台近 和云西老人秋怀韵》	暮天云，深夜雨。幽兴到何许。风拍疏帘，灯影逗窗户。自从暝宿河桥，露听江笛，久不记、旧游湘楚。正无绪。可柰满目清商，萧萧五陵树。斜掩屏山，肠断庾郎赋。几回思绕苹花，梦寻兰棹，怕惊起、故溪鸥鹭。
元	马钰	《清心镜 少华薄公丈丈索》	薄丈丈。薄丈丈。八旬有四，因甚发心修养。看重阳、文集全真，得知些味况。勿言老，休寿相。外貌苍苍，内容侗傥。气不断、亦可修持，
元	倪瓒	《清平乐 在荆溪作》	汀烟溪树。总是伤心处。望断溪流东北注。梦逐孤云归去。山花野鸟初春。渔郎樵叟南津。谁识摧颓老子，醉人推骂从嗔。
元	郯韶	《题渔家壁》	漫郎家住黄泗浦，闲看飞花坐北窗。渡口青山高似屋，门前潮水直通江。垂杨系艇已千尺，春鲤上盘才一双。野老相过无一事，白头喜对酒盈缸。
元	王恽	《水调歌头 为仲方东园赋》	野饮不称意，归促紫游缰。谁知草堂深处，清赏兴尤长。梦里佳人锦瑟，眼底瓦盆浊酒，衣袖醉淋浪。歌罢竹轩晚，风细月波凉。为东园，梅与竹，足清香。不须更栽桃李，花底驻春光。人道漆园家世，王谢风流未远，培取桂枝芳。读书贫亦好，此语试平章。
金	元好问	《山居杂诗》	树合秋生满，村荒暮景闲。虹收仍白雨，云动忽青山。
元	马钰	《蓬莱客 拆心字起》	猿急。猿不动真吾客。真吾客。传灵榭，金间隔。真修炼非凡测。珠光莹难尘溺。难尘溺。生灵焰，消烟息。
元	李俊民	《雨后》	春空霭霭莫云低，飞过山前雨一犁。明日却寻归去路，马蹄犹踏落花泥。
元	黄溍	《阳山昱上人访予吴门寓舍，求为湘竹诗，予辞》	道人来自阳山麓，手携旧种千竿竹。小裁方斛不盈尺，中有潇湘江一曲。未信天工能尔奇，不知地脉从谁缩？晴窗翛翛散烟雾，眼底森然立群玉。岂期我乃累此君，蒙犯风埃走尘俗。故山方远重愁绝，新句未成惭迫促。黄冈之产大中椽，政用材美刳其腹。愿言保此终天年，岁莫山中伴幽独。
元	张可久	《凤栖梧 天台石桥》	冉冉轻云随杖屦。重叠岚光，花暗蒙蒙雨。大耳胡僧同笑语。苍苔石上松阴古。亭角玉龙泉两股。隔水招提，依约闻钟鼓。浴罢行吟披白羽。
元	杨维桢	《傅道人歌》	祁连山人天骨奇，十五能运朱屠椎。二十报仇许人死，杀人不数舞阳儿。乡里不见容，官府不见治。猛气奚所托，仗剑归京师。京师杀柄司秋官，假尔爪牙虎豹关。今日尸一逆，明日诛一奸。朝食悖臣胆，暮食凶人肝。龙蛇见血性思改，鸠隼化质身无难。寻师度关陕，弃家入嵩山。只今啖松久辟谷，剑埋三井飞精服。能联弥明石鼎句，能和商颜紫芝曲。客来启关不一语，但闻鼻息声满屋。乌台御史卯金公，群邪胆落称人雄，囊封事毕志即东。谷城丈人有前约，三井洞前寻赤松。
元	杨维桢	《大风谣》	大风起，不终朝。如何三日夜，日日夜夜旋扶摇。卷水覆我舟，卷土覆我窑。乌乎太平玉琯将谁调，五日一风不鸣条。
元	白朴	《沁园春 夜枕无梦感子陵太白事，明日赋此。》	千载寻盟，李白扁舟，严陵钓车。故人偃蹇，足加帝腹，将军权幸，手脱公靴。星斗名高，江湖迹在，烂熳云山几处遮。山光里，有红鳞旋斫，白酒须赊。龙蛇。起陆曾嗟。且放我狂歌醉饮些。甚人生贫贱，刚求富贵，天教富贵，却骋骄奢。乘兴而来，造门即返，何必亲逢安道也。儿童笑道，先生醉矣，风帽欹斜。
元	王冕	《春晚客怀 其五》	雨暴溪流急，云低树势平。山边狐独啸，林外鸟皆惊。小草添生意，残花减俗情。明朝整巾舄，饱饭竹间行。
元	周伯琦	《野狐岭》	高岭出云表，白昼生虚寒。冰霜四时凛，星斗咫尺攀。其阴控朔部，其阳接燕关。涧谷深叵测，梯磴纡百盘。坳垤草披拂，崎岖石巑岏。轮蹄纷杂遝，我马习以安。恍然九天上，熙熙俯人寰。连冈束重隘，拱揖犹城垣。停鞭履平地，回首势望尊。绵衣遂顿减，长途汗流鞯。亭柳荫古道，园果登御筵。境虽居庸北，物色幽蓟前。始悟一岭隔，气候殊寒暄。小邑名宣平，相距两舍间。牛羊岁蕃息，土沃农事专。野人敬上官，柴门莫款延。休养嘉承平，禹迹迈古先。汉唐所羁縻，今则同中原。大哉舆地图，垂创何其艰！张皇我六师，金汤永深坚。
元	商挺	《双调·潘妃曲》	一点青灯人千里，锦字凭谁寄？雁来稀，花落东君也憔悴，投至望君回，滴尽多少关山泪。
宋	释原妙	《偈颂六十七首》	资生贵图求富，参禅贵图求悟。求悟若学资生，个个成佛作祖。咄，甜瓜彻蒂甜，苦瓠连根苦。
元	姚燧	《六州歌头 赋木莲花 以上牧庵集卷三十六》	灵均不信，木末搴芙蓉。徒自洁，好奇服，芰荷缝。看心胸。霁月光风。似爱莲叟，云难狎，应亦未观，林下淡丰容。坐荫高花十丈，身疑在，玉井三峰。甚东皇遣与，桃李斗春浓。男色昌宗。失昌丰。访平原记，奇草木，惟赤柏，与金松。岷岭导江，浩浩发临邛。进吴侬。万里江南北，行欲遍，未曾逢。堪怅恨，风与雨，苦相攻。怕学琼花不坠，潜飞去，地上无踪。柰明朝酒醒，空对夕阳春。流水溶溶。
元	黄公望	《次所和竹所诗奉柬（四首）》	竹里行厨常准备，浊醪不用恼比邻。文章尊俎朝朝醉，花果园林处处春。
元	杨维桢	《题陶弘景移居图》	大奴担簦挈壶餐，小奴笼鸡约孤犭屯。雪斑鹿前双婉娈，水云牯背三温黁。中有玉立而长身，幅巾野服为何人？云是永明之隐君，身。有黑子七星文。自从夜读《葛洪传》，便觉白日生青云。解冠径挂神武门，蜜灵尚拜君王恩。句容洞天元第八，茅家弟兄遁秦腊。飞宫三接十二楼，下听华阳海声狭。三朝人物半凋零，水丑木中文已成。金牛脱络谁得棰，枯龟受灼宁生灵。金沙丹饭饥可饷，山中犹嫌呼宰相。从此移家金积东，满谷桃花隔秦壤。画工何处访仙踪，修眉明目射方瞳。可无鸡犬逐牛豕，栗橘葛皆家僮。铁厓浮家妻子从，名山亦欲寻赤松。华阳礼郎或相逢，清风唤起十八公，乞以玉笙双凤吹雌雄。
元	王逢	《丁卯冬季即事》	庭树禽翻鸡唱初，缿筒钱罄老饕厨。冰壶不忝元脩菜，箬叶何惭丙穴鱼。一线漫长迷五色，寸阴真足助三余。暖随水雾先春发，寒并冰山与岁除。
元	卢挚	《六州歌头 题万里江山图 天下同文以上赵万里》	诗成雪岭，画里见岷峨。浮锦水，历滟，灭坡陀。汇江沱。唤醒高唐残梦，动奇思，闻巴唱，观楚舞，邀宋玉，方巫娥。拟赋招魂九辩，空目断云树烟萝。渺湘灵不见，木落洞庭波。抚卷长哦。重摩娑。问南楼月，痴老子，兴不浅，意如何。千载后，多少恨，付渔蓑。醉时歌。日暮天门远，愁欲滴，两青蛾。曾一舸。奇绝处，半经过。万古金焦伟观，鲸鳌背，尽意婆娑。更乘槎欲就，织女看飞梭。直到银河。柳暗三昵一首，乃无名氏词，词谱卷二十六误以为庐作。
元	侯善渊	《长思仙》	出家人。要求真。遍计长空绝点尘。明知虚谷神。日为邻。月为亲。天地之中转法身。方知物外人。
元	王结	《望江南 戏题梅图 永乐大黄卷二千八百十三梅》	江上路，春意到横枝。洛浦神仙临水立，巫山处子入宫时。皎皎淡丰姿。东阁兴，几度误佳期。万里卢龙今见画，玉容还似减些儿。无语慰相。
元	白朴	《江梅引 题阙》	一溪流水隔天台。小桃栽。为谁开。应念刘郎，早晚得重来。翠袖天寒憔悴损，倚修竹，残红，堕绿苔。怨极恨极愁更衰，甚连环，无计解。百劳分背燕飞去，云树苍崖。千里，何处托幽怀。温峤风流还自许，后期杳，尘生，玉镜台。
元	丘处机	《玉炉三涧雪 勤劳》	物外虽明端的，天心未放玲珑。区区陌上走西东。也学浮生作梦。梦寐更劳数载，岩龛复度三冬。待佗消息显真功。放出凌云。
元	钱惟善	《送贾元英之照潭》	照潭遥望九华山，弓马萧萧日暮还。梦里无题惟寄内，胸中有策欲平蛮。落花闭户眠黄犬，明月开笼放白鹇。绛灌何曾轻贾谊，早随鸳鹭入朝班。
元	马钰	《蓬莱客 咏海市》	灵烟漠。红光紫雾成楼阁。成楼阁。鸾飞凤舞，往来琼廓。神仙队仗迎丹药。虚无造化龙生恶。龙生恶。蓬莱三岛，横铺碧落。
元	王冕	《归来 其三》	小斋尘不到，寂寞野人家。下榻来风韵，看书度岁华。已忘巫峡月，空惜武陵花。欲问并州信，故人天一涯。
元	许有孚	《摸鱼子》	买陂塘旋栽杨柳，诗人何逊曹务。水云乡里看云锦，不羡落花红雨。如顾渚。脍鲜鲫银丝，画舫萦回屿。花娇欲语。任潋滟荷觞，淋漓宫锦，痛饮是佳趣。虚闲地，更有图书如许。坑灰追笑嬴吕。北窗一榻清风细，读罢羲文章句。姑置醑。对避暑楼台，名画宣和谱。亭前桧古。看黛色参天，霜皮溜雨，闲煞汉阴圃。
元	宋＊	《摸鱼子 至元六年二月望日，登安陆白云楼，》	宋玉故宅与池，其井名琉璃，井有兰台故基屹危阑、郢都西北，滔滔汉水南去。兰台陈迹何从访，废宅芳池凝伫。愁绝处。空只有、琉璃眢井蛙声聚。千年遗绪。邈白雪宫商，雄风襟量，恍惚可神遇。英灵在，应念诸孙莽卤，斯文徼福如许。蕙肴兰藉椒浆奠，屈景幽魂同赴。惊节序。却邂逅春深，不识悲秋苦。抚今怀古。漫醉墨淋漓，狂歌凄晚，和者应无数。
元	魏初	《木兰花慢 次韵奉答刘兄》	记汉皋亭上，从别后、几秋风。爱诗酒追随，衣冠雅重，车骑雍容。回头白云汾水，又传将、淮海避青。官府年来有禁，音书未易相通。肝肠如铁气如虹。佳句入清雄问渭北江东，暮云春树，此意谁同。虚名百年惭愧，赖吾乡、风味近河东。几日凤凰山下，鸡豚社酒迎逢。
元	刘敏中	《点绛唇 人至承以二绝句见贶，清简幽深，情》	感慰可胜言哉。辄有小词，录奉一笑，且以寄企响之意云，刘敏中上短梦惊回，北窗一阵芭蕉雨。雨声还住。斜日鸣高树。起望行云，送雨前山去。山如雾。断虹犹怒。直入山深处。
元	冯子振	《鹦鹉曲 陆羽风流》	儿啼漂向波心住。舍得陆羽唤谁父。杜司空席上从容，点出茶瓯花雨。散蓬莱两腋清风，未便玉川仙去。待中泠一滴分时，看满注黄金鼎处。
金	元好问	《台山杂吟》	万壑千岩位置雄，偶从天巧见神功。湍溪已作风雷恶，更在云山气象中。
元	王丹桂	《忆王孙》	几人学得我风流。疏尽尘缘散尽愁。闲品羌笛驾白牛。好因由。四大。
元	杨维桢	《商妇词》	荡子发航船，千里复万里。愿持金剪刀，去剪西江水。
元	袁易	《忆旧游 元夕雨》	记笙歌茂苑，绣锦吴，京样风流。夜弛金吾令，正笼纱竟陌，雾暖春柔。翠蓬阆府移下，花影一天浮。任画管催更，玉绳挂晓，犹醉西楼。回头。事如梦，奈杜牧多情，难忘扬州。小雨重门闭，但帘花敲句，灯影笼愁。黛云暗锁妆镜，不是玉娥羞。怕倦客今宵，凭栏见月怀旧游。
元	马钰	《雁灵妙方 本名双雁儿  谨继重阳师父韵 洞玄》	幸遇风仙别东州。无萦系，纵云游。得真欢乐恣情讴。这尘缘，一旦休。仿效田单用火牛。驾金木，倒颠流。大丹光显不持修。在迷津，作渡。
元	郭钰	《和杨茂才闲居》	板桥通径薜萝深，浓翠浮衣竹十寻。啼鸟渐驯时近客，归云不动似知心。剪苔盘石移棋局，添火香篝续水沉。赋笔惟应潘岳好，恨无樽酒与同斟。
元	王哲	《如梦令》	九八般般洽协。普遍尽归调燮。处处见光辉，灿灿尤增炜烨。相接。相接。长出瑶枝玉叶。
元	袁士元	《八声甘州 饯帅阃张仲渊外郎    先福建帅府》	又西风、吹动塞云飞，碧天倚清秋。拥长亭祖席，斜阳旗影，枫叶江头。赞画雄藩三载，莲幕更风流。愧我黄尘客，拂袂从游。记取环峰亭下，问元戎战舰，巧运机筹。共轻裘缓带，坐看瘴烟收。念平生、棱棱英气，称沙堤、近侍骤骅骝。须知道、月明千里，人在瀛洲。
元	杨维桢	《古井怨》	井无水，荒龙死，水底喽喽话红鬼。仰天夜见黄姑星，长绳卷起天河水。
元	王冕	《红梅 其五》	和羹风致谁能解？个个花开耐岁寒。五月燕山木黄落，相逢只作画图看。
元	王丹桂	《姹莺娇 本名惜奴娇  山居述怀》	泉石清幽，好个真游地。香风散、彩云呈瑞。日暖天和，更时有珍禽戏。嘉致。总妆点、山家况味。外景充盈，内景还相契。丹炉畔、虎龙交会。女姹婴娇，频劝我、倾金液。沈醉。但高卧、晴霞影里。
元	张养浩	《庆东原》	鹤立花边玉，莺啼树杪弦，喜沙鸥也解相留恋。一个冲开锦川，一个啼残翠烟，一个飞上青天。诗句欲成时，满地云撩乱。
元	查德卿	《一半儿》	自将杨柳品题人，笑捻花枝比较春。输与海棠三四分。再偷匀，一半儿胭脂一半儿粉。
元	陈基	《有怀梧竹主人山阴道士云台外史兼柬龙门开士》	碧梧翠竹日扶疏，长夏高堂可宴居。霅上故人时载酒，山阴道士近无书。苍头拂石安棋局，释子穿花奉版舆。若见惠休烦问讯，碧云诗句定何如。
元	刘敏中	《最高楼 古齐受益所居，当绣江之源，江北流》	余之别墅也。顷岁，余与古齐同在京师，而同有归欤之思，逮兹而同如其志同乐也，作词以道之，同一笑云山家好，河水净涟漪。茅舍绿荫围。儿童不解针垂钓，老翁只会瓮浇畦。我思之，君倦矣，去来兮。也问甚野芳亭上月。也问甚太初岩下雪。乘款段，载鸱夷。兴来便作寻花去，醉时不记插花归。问沙鸥，从此后，
元	郑子聃	《南歌子 原作十爱词，无调名，兹据词律补 齐》	我爱沂阳好，民淳讼自稀。谁言珥笔混莱夷。行见离离秋草，鞠园扉。
元	于立	《款歌》	芙蓉千树齐临水，橘柚满林都是霜。饮罢玉人归别院，只留明月照渔庄。
元	马钰	《捣练子 赠李舍人》	张都料，最奔波。盖因手作忒偻罗，惹偻罗，没奈何。听予劝，离巢窝。闲闲闲里炼冲和。得真修，止大罗。
元	张野	《蓦山溪 和卢彦威应奉食柑韵》	洞庭珍味，唤起愁千里。万颗晓霜余，记当时、小园秋霁。玉织分露，半醉对黄花，惊昨梦，渺前欢，岁月如弹指。天涯牢落，无计论心事。冉冉驿尘红，尚依然，袭人芳气。帕罗轻护，不忍破金苞，香簌簌，露霏霏，总是相思泪。
元	王处一	《谢师恩 赠赣榆善众》	神光欲列真仙法，道德休轻弃。默养玄珠无玷。五般光彩，一轮圆相，见了生惭愧。两条玉路分天地。个内呈嘉瑞。跃入云霄朝玉帝。永无生灭，到兹方契，般若经中偈。
元	陈益之	《贺新郎 残词见呜鹤余音卷四》	满酌开怀酒。算人生、不如意事，十常八九。造化小儿真厮戏，到了翻前覆后。谩只向、尘中奔走。多满时贤口。
元	赵孟＊	《渔父词》	侬住东吴震泽州。烟波日日钓鱼舟。山似翠，酒如油。醉眼看山百自。
元	杨维桢	《竹西亭歌》	望娟娟兮云之篁，结氤氲兮成堂。百草棼而易蘦兮，孰与玩遗芳？美人之好饰兮，辟氛台而清凉。岂大原之无所兮，若稽首乎西皇。虚中以象迹兮，体员以用方。又乌知吾之所兮，为西为东。
元	马钰	《玩丹砂 立法梯》	立个上天真法梯。无形无影亦无基。一条捷径入无为。自在逍遥真活计，常清常净乐希夷。自然天地悉皆归。
元	侯善渊	《仙乡子》	咄这丑形骸。臭秽蛆虫塞满怀。地水火风虚积聚，沉埋。类我平生惹祸灾。欲免死生催。莫执凡躯作圣胎。保炼琅膏凝结处，成胚。沐浴婴儿。
元	侯善渊	《长思仙》	素天晴。散华瑛。薄淡灵烟满地横。寒光爽清。宝精凝。玉辰澄。两曜交光灿日明。琅?点岁星。
元	王哲	《蓦山溪 赠文登县骆守清》	守清守净。各各开明性。两两做修持，你个个、心头修省。虚虚实实，里面取炎凉，寻自在，觅逍遥，渐渐归禅定。教言教令。一一须当听。急急上高坡，便稳稳、寻他捷径。玄玄妙妙，子细认天衢，行得正，立来端，步步莲花并。
元	李俊明	《满江红》	名利场中，愁过了、几多昏晓。试看取、江鸥远水，野麋丰草。世草浮云翻覆尽，此生造物安排了。但芒鞋竹杖任蹉跎，狂吟笑。尊有酒，同谁倒。花满径，无人扫。念红尘来往，倦如飞鸟。懒後天教闲处著，坐闲人比年时少。向太行山下觅菟裘，吾将老。
元	王哲	《黄鹤洞中仙 藏头 拆起京字》	兆看余灯，练阳周镜。照他人，返逼驱儿省。下清中莹。出银面。菱花静。似韬光不骋驰。儿惺内观真景。
元	王冕	《纪梦》	十有一月三十夜，清梦忽然归到家。对母徐徐言世事，呼儿故故问生涯。庭前修竹不改色，溪上老梅都是花。起坐山窗听茶鼎，又思风雨客三巴。
元	刘因	《高亭》	高亭云锦绕清流，便是吾家太一舟。山影酒摇千叠翠，雨声窗纳一天秋。襟怀洒落景长胜，云影空明天共游。笑向白鸥问尘世，几人曾信有沧洲？
元	钱惟善	《西湖竹枝词（三首）》	贫家教妾自当垆，马上郎君不敢呼。折得荷花待谁赠，叶间红泪滴成珠。
元	马钰	《望蓬莱》	马风子，忽想在家时。火院熬煎无限苦，心惊胆战哭声悲。悔恨出离迟。号啕罢，感谢我真师。钓出凡笼修不二，逍遥自在处玄机。有分看瑶。
元	吴镇	《渔父》	红叶村西夕照馀。黄芦滩畔月痕初。轻拨棹，且归欤。挂起渔竿不钓。
元	王吉昌	《水龙吟》	慧驱茅塞开心地。气养氤氲纯粹。三奇聚鼎，炎炎火里，丹花吐瑞。海底上清吹。异香喷、芳姿肥腻。被木童拈弄，飞行无碍，宝光衬，采霞炽。奥室清凉常媚。廓胸襟、冰霜光被。烟消火灭，云收雾敛，顿成不二。头角逍遥，事混河沙，光尘不异。这元初妙有，清虚法体，证菩提位。
元	马钰	《十报恩》	山侗八愿报师恩。返覆阴阳仗炼烹。火降水升抛雪浪，龙吟虎啸发雷声。玉炉瑞雪重重结，金鼎祥光霭霭生。无价丹成无老死，长生路上法身。
元	李材	《海子上即事》	驰道尘香逐玉珂，彤楼花暗弄云和。光风已转瀛洲草，细雨微添太液波。月榭管弦鸣曙早，水亭帘幕受寒多。少年勿动伤春感，唤取青娥对酒歌。
元	马钰	《清心镜 得遇》	遇风仙，论长便。弃掉妻男，不宜再面。向物外、坦荡逍遥，离众生识见。大丈夫，志勇猛。肯为酒色，财气荏苒。仗慧刀、割断攀缘，修胎。
元	杨维桢	《西湖竹枝歌（九首。一作“小临海曲”）》	石新妇下水连空，飞来峰前山万重。妾死甘为石新妇，望郎忽似飞来峰。
元	元好问	《婆罗门引 过孟津河山亭故基》	短衣匹马，白头重过洛阳城。百年一梦初惊。寂寞高秋云物，残照半林明。澹横舟古渡，落雁寒汀。河山故亭。人与镜、两峥嵘。争信黄垆此日，深谷高陵。一时朋辈，谩留住、穷途阮步兵。尊俎地、谁慰飘零。
元	张野	《秋日有怀（二首）》	云散长天见晚霞，江涛千顷漾晴沙。西风门巷飘桐叶，疏雨园篱落豆花。笛韵已残渔罢钓，砧声初起客思家。旧交契阔稀相见，闲倚西楼数去鸦。
元	王吉昌	《行香子》	震乙情柔，酷爱庚金。角商和、律应清音。木人鼓掌，石女调琴。显巧施仁，勤行义，道情深。二物相融，交互浮沉。火煎烹、体变而金。开蒙既济，阳炼胜阴。得复根元，分魂魄，识真心。
元	张之翰	《金缕曲 中秋不寐，枕上作以自遣》	未过松江去。被高沙、同盟鸥鹭、暂时留住。曾共中秋心期定，再上江船容与。待满载、淮歌楚舞。岂料桂花香雾底，正河鱼、作祟深相苦。尊有酒，不举。梦中似听嫦娥语。道人生、百年才半，未为衰暮。江北江南行欲遍，几见月明三五。尝烂赏、通宵达曙。可是今年情思懒，便临风、误却清新句。聊援笔，为渠赋。
元	杨维桢	《西湖竹枝歌（九首。一作“小临海曲”）》	病春日日可如何，起向西窗理琵琶。见说枯槽能小命，柳州弄口问来婆。
元	王冕	《送李德仁归济南乡试 其二》	江上有古柳，摇扬丝依依。容光照青眼，薄妒红楼眉。玩之益何喜？攀之益何悲？于今赠君去，愿染春风衣。
元	尹志平	《无梦令》	说破劳生如梦。个个昏迷虚梦。默地悟心开，达了真通清梦。清梦。清梦。谁信真人无梦。
元	长筌子	《瑞鹤仙》	玉峰时暂歇，觉风入琼林，倍增真悦。烦蒸顿消灭。扫尘埃四海，廓然施设。八方静洁。布一味、清凉妙绝。这些儿冷淡生涯，等闲未曾轻泄。奇别。萧萧昼夜，飒飒乾坤，几人能瞥。随机应辙。寻知友，伴明月。绕群芳结秀，响报声闻，动用阴阳正诀。待浮生，吹散迷云，凭时细说。
元	王吉昌	《采桑子》	性珠莹彻禅天月，三界流光。四海呈祥。气会神交降玉霜。灵芽匀渍金花绽，透体清香。麝喷明堂。历劫宗风道化昌。
元	魏初	《木兰花慢 送张梦符治书赴召》	正江南二月，春色里、送君行。对芳草晴烟，海棠细雨，不尽离情。思量汉皋城上，共当时、飞尽人青冥。醉后嘉陵山色，马头杨柳秦亭。十年一别鬓星星。慷慨只平生。爱激浊扬清，排纷解难，肝胆峥嵘。此心一忠自信，更太平、丞相旧知名。寄谢草堂猿鹤，移山未要山灵。
元	姬翼	《太常引》	幻尘扰扰梦魂飞。着脚履危机。省后自惊疑。猛跳出、樊笼制围。草鞋藜杖，素冠蓬鬓，弱笠与蓑衣。云水任东西。更管甚、人间是非。
元	张昱	《五王行春图》	开元天子达四聪，羽旄管籥行相从。当时从驾骊山者，宰相犹是璟与崇。华萼楼中云气里，兄弟同眠复同起。玉环一旦入深宫，大枕长衾冷如水。兴庆池头花树边，梨园小部俱婵娟。杨家姊妹夜游处，银烛万条生紫烟。宁知乐极哀方始，羯鼓未终鼙鼓起。褒斜西幸雨淋铃，回首长安几千里。
元	马钰	《蓬莱客 述怀》	离沙漠。顿忘宁海军中阁。军中阁。我无回顾，志清天廓。虚无撮住堪丸药。虎龙哮吼从教恶。从教恶。劝人修道，救人崖落。
宋	释原妙	《观音大士赞》	大海波心，磐陀石上。真观净观，是相非相。如月在天，无水不现。水月俱捐，如何瞻仰。咄，切忌妄想。
元	王丹桂	《月中仙 望海》	暑气方阑，渐云收四野，山海明霁。凭高放目，视万里汪洋，东连无极。廓然风浪静，屡显现、嘉祥至瑞。大哉玄元体，澄清浩渺，浮动乾坤势。神功圣力难量，信归墟运转，无有休息。恢张万化，任云物飞翔，鱼龙游戏。混融千古秀，隐三岛、十洲异域。直待功成后，骑鲸笑傲超於彼。
元	贡师泰	《赠天台李炼师》	翠蛟青凤下晴空，家住天台第几重？岁久松肪成琥珀，夜深丹气出夫容。仙童奏简骑文虎，太乙悬旗起绛龙。昨夜从师到天上，故山还著白云封。
元	姬翼	《鹧鸪天》	贩骨来来几万生。煎熬窟里谩峥嵘。百年不觉消疣赘，千载无能息劓黥。翻欲浪，起心兵。迷绳自缚聚愁城。几将浊水浇胸臆，倒语颠言贺太。
元	马钰	《踏云行 赠吕守真》	此个姑姑，谪仙姓吕。肯来贩骨为商旅。蓬头垢面道家风，云朋霞友非凡侣。莫骋容仪，一团臭腐。恩情劈碎非斤斧。心灰念断乐逍遥，大罗。
元	刘敏中	《水调歌头》	窥天以管，认得几多星。嗟扰扰。矜完美，校奇零。蚁缘庭。物化无穷已，石生火，火生壤，壤生湿，湿生木，木生萍。梦里高车驷马，蘧然觉、瓮牖紫扃。记达人有语，痛饮读骚经。非醉非醒，妙难形。曾经滟，夷险地，人上，比心宁。更谁问，桃李冶，蕙兰馨。水东亭。一曲沧浪咏，都分付，野鸥听。还渐喜，乡社饮，近高龄。但愧霜台旧友，平生念、铁石通灵。办林间一笑，酒滟风?饭白刍青。
元	吴存	《水调歌头 北上道别周明翁，遇雪》	昨梦骑白凤，身到玉皇家。晴开阊阖荡荡，白昼舞天葩。堂上圭陈璧委，堂下鹭班鹄侍，整整复斜斜。一笑未曾有，两眼眩光华。朝来见，庭中树，玉槎。马头怜我飞絮，行色渺天涯。想见燕山高处，此际飘花如席，万帐拥车。谁信百花上，江左有梅花。
元	王哲	《茶瓶儿》	孝顺先知金母。更无能、背爹寻父。朝朝供养排?便认得、自家宗祖。呼儿女。骑龙虎。正好与神为主。惺惺奉侍归紫府。也管录、姓名。
宋	释原妙	《示徒三戒》	举心动念，无益于人，戒之莫起。
元	王丹桂	《炼丹砂 本名浪淘沙  孙义来说，弟子昨夜梦》	，子孙未立，家道未成，恐无出家缘分，且只在家修行可否。真人笑曰，吾固有云，无偎妻抱子神仙，没在家蓬岛公，岂不知也。言讫，弟子觉来，未知怎生，因以词赠之稽首富春仙。听说根源。金枷玉紧牵缠。惟要自家心决裂，休道无缘。贤圣梦中言。的不虚传。家缘事事待周全。更望一身成道果，掘地寻。
元	刘志渊	《声声慢 赠王彦宝》	瘿除人我，冰冷高低，唤惺今是昨非。检教灵质，枉受万劫沉迷。况遇真风大阐，要诸仙、选陀名题。显一志，敢泥抛骨肉，弃轻肥。觅个烟霞妙趣，息诸缘妄想，落魄无为。保护一真，洞照力尽严持。安泊元空妙体，显灵光、出入相随。前途了，决平登觉岸，稳步仙梯。
元	王冕	《舟中杂纪 其八》	落日照船窗，残霞映碧江。树低苍翠湿，人杂语言哤。贳酒青衣独，归山白鸟双。驱驰吾未已，惭愧鹿门庞。
元	杨维桢	《织妇曲》	盈盈白面娥，新丝织扇罗。当机不应客，掷地碎金梭。
元	尹志平	《青玉案》	浮华莫恋心归道。渐得通玄妙。清静功圆心地了。高登彼岸，清凉永占，更没闲烦恼。长春真境仙无老。咫尺洞天谁能到。心上尘清都一扫。琳宫仙院，乘风清兴，游宴蓬莱岛。
元	杨维桢	《唐刺史》	冒天海国皆王土，万里明珠贡天府。一从官守失仁人，牛马驱除化豺虎。蛮衣有习黄巾帽，蛮旗无字题王号。九重天子矜蛮情，黄敕加官非赏盗。君不见溪蛮改过归大唐，世授刺史以为常。於乎，坐令白雉修职贡，可是于今无越裳。
宋	释原妙	《山中四威仪供佛鉴师翁韵》	山中住，暗淡云无数。誓相期，共守无生路。
金	元好问	《台山杂吟》	山云吞吐翠微中，淡绿深青一万重，此景只应天上有，岂知身在妙高峰。
元	王冕	《素梅 其十》	玉雪玲珑瘦影重，不同桃李媚春风。十分清致无人解，犹在旧家池馆中。
元	杨维桢	《老客妇谣（臣会稽杨维桢上）》	老客妇，老客妇，行年七十又一九。少年嫁夫甚分明，夫死犹存旧箕帚。南山阿妹北山姨，劝我再嫁我力辞。涉江采莲，上山采蘼。采莲采蘼，可以疗饥。夜来道过娼门首，娼门萧然惊老丑。老丑自有能养身，万两黄金在纤手。上天织得云锦章，绣成愿补舜衣裳。舜衣裳，为妾佩古意，扬清光，辨妾不是邯郸娼。
明	瞿荣智	《赋得姑苏台》	双钩带血不敢飞，城荒草碧春风吹。秪今惟有台前月，曾照吴宫花发时。
元	马钰	《传妙道 本名传花枝  借柳词韵》	山侗正抚，心琴仙调。蓦然想、道契仇香姓赵。愿吾官，早开悟，事皆颠倒。匿智慧，装懵懂，咄去奸俏。便仿效、许氏庞公，全家物外，个。
元	张野	《沁园春 泉南作》	自入闽关，形势山川，天开两边。见长溪漱玉，千瓴倒建，群峰泼黛，万马回旋。石磴盘空，天梯架壑，驿骑蹒跚鞭不前。心无那，恰鹧鸪声里，又听啼鹃。区区仕宦谁怜。道有志、从来铁石坚。但长存一片，忠肝义胆，何愁半点，瘴雨蛮烟。尽卷南溟，不供杯杓，得逐斯游岂偶然。天公意，要淋漓醉墨，海外流传。
元	王冕	《曲江春望图》	檐牙隐隐出层霄，飞阁联楹满翠涛。花夹御城红雾重，春移仙仗彩云高。天家日月无私照，圣主山河不动摇。正是太平文物盛，玉笙金管进蒲萄。
元	邵亨贞	《水龙吟 戊申灯夕，云间城中作 以上四印齐本》	兵余重见元宵，浅寒收雨东风起。城门傍晚，金吾传令、遍张灯市。报道而今，依然放夜，纵人游戏。望巷陌，星毯散乱，经行处、无歌吹。太守传呼迢递，漫留连、通宵沉醉。香车宝马，火蛾面茧，是谁能记。犹有儿童，等闲来问，承平遗事。奈无情野老，闻灯懒看，闭门寻睡。
元	尹志平	《巫山一段云》	塞北三年转，天西万里回。飘飘云驾渐东来。无不笑颜开。道德峥嵘功大。行满决超三界。十方仙子行功圆。得见太平年。
元	王哲	《烛影摇红》	烛影摇红，暗垂珠泪如言语。无情本不起斯因，转使余频悟。劝汝何须忧虑。已当日、终南遭遇。拂开眸目，剔正心神，东临琼路。占真闲，水云游历成霞步。天涯海畔是前期，此处堪停住。等候明明师父。阐玄纱、长生门户。彩霞光里，现出蓬莱，相随归去。
元	王冕	《感怀 其八》	紫霞结重盖，五城十二楼。中有青眉仙，翠织鳞花裘。天浆饭玉稍，恣乐无停休。自谓能长生，可与造化游。悲风一何来？吹动人间秋。琼窗漱寒响，深闺起离愁。欲飞肘无羽，延颈望玄洲。玄洲不可到，始悔违前修。
元	丁鹤年	《题太守兄遗稿后》	海国期年政化成，肩舆随处看春耕。正欣鸡犬无惊扰，讵意鲸鲵有斗争。遥岛月明虚燕寝，故山云冷失佳城。梦回佳句难重得，肠断池塘草又生。
元	丘处机	《满庭芳 警世》	百尺危楼，千间峻宇，艳歌出入从容。幻身无赖，何异烛当风。旧日掀天富贵，当时耀、绝代英雄。百年后，都归甚处，一旦尽成空。诸公。闻早悟，抽身退迹，跳出樊笼。念本初一点，牢落无穷。幸遇时平岁稔，偷闲好，消息圆融。忘机处，灵波湛湛，独镇水晶宫。
元	元好问	《虞美人》	花心苦被春摇荡。粉艳娇相向。隔帘微雨送幽香。未羡寒梅，疏影月昏黄。芳温一念何时忘。笑了还惆怅。无端开近宋东墙。，真个晓人，情。
元	姬翼	《西江月》	挟策亡羊莫问，覆蕉失鹿休穷。大家都在梦魂中。梦里重重作梦。具足元亨贞利，圆明微妙玄通。眨眉目击莫形容。拈出般般妙用。
元	刘敏中	《水龙吟 次韵答马观复左司九日》	二毫侍侧何知，举头一幕青天大。归盘乐矣，丁宁更说，闲居粉黛。我见沙鸥，盖尝有问，无言意对。道试看自古，忘机未了，空无益、又遗害。万事宜须自得，笑衰翁、几时方会。今朝重九，西风杖屦，一番轻快。满地黄花，清泉酌醴，新诗嚼脍。若东篱老子，能来共此乐，吾当拜。
元	杨维桢	《明皇按乐图（二首）》	大唐天子梨园师，金汤重付轧荦儿。何人端坐阅乐籍，三万缠头不足支。龟年檀板阿蛮舞，花奴手中花如雨。钧天供奉真天人，上亦亲挝汝阳鼓。玉奴檀槽倦无力，忽窃宁哥手中笛。边风吹入新贡箫，铜池夜梦双飞翼。閤门边奏塞黈聪，耳谱更访明月宫。渔阳一震万窍聋，梨园弟子散如雨，惟有舞马伤春风。
元	元好问	《乐府鸟衣怨》	绣佛长斋，半生枉伴蒲团过。酒垆横卧。一蹴虚空破。颇笑张颠，自谓无人和。还知么。醉乡天大。少个神仙我。
元	姬翼	《水调歌头》	兴废阅青史，荣辱梦黄梁。空华电影踪迹，谩弄恰如狂。分外为蛇添足，不省狙公赋芋，忧喜两相忘。回首旧乡国，风物尽荒凉。百年身，弹指顷，鬓成霜。人间更莫理会，安稳处承当。静夜月明风细，相对云朋霞友，谈笑兴何长。一碗洗心茗，一瓣劫前香。
元	元好问	《念奴娇》	金神按节，先下弦、一夕分明秋色。银汉光浮天绀滑，星彩遥瞻南极。阿母分桃，桂娥馈药，称庆于今夕。解颜微笑，卷帘初识姑射。沆瀣横空，待高承仙掌，调精液。金鼎丸光十丈，一咽龟龄千亿。绿发堂中，彩衣庭下，瑞绕仙宅。机云欢舞，雅歌声动瑶席。
元	王哲	《望远行》	祥敷瑞布，琼瑶妥、片片风刀裁下。密抛虚外，遍撒空中，顷刻粉铺檐瓦。锁缀园林，妆点往来樵迳，真个最宜图画。报丰登，珠宝应难比价。清雅。鲜洁尽成，更爽气、愈增惺洒。万壑都平，千山一色，遐迩不分原野。恰似予家，仙景澄彻，莹莹蓬莱亭榭。现自然光耀，长明无夜。
元	白朴	《清平乐 咏木樨花》	碧云叶底。万点黄金蕊。更看蔷薇清露洗。泽国秋光如水。余生牢落江南。幽香鼻观曾参。见说小山招隐，梦魂夜夜云岚。
元	王哲	《宜靖三台 化丹阳 同上》	有限形躯，无涯火院，刹那催促光阴。想人生、有似当风烛，整日家、昼忙夜惊。有等愚迷，千思万想，家缘逼迫浑沉。爱子怜妻，被冤家、系缆萦身。猛悟回头，名缰割断，恩山推倒重重。将爱海跳出，清闲乐道逍遥，半张纸，一张琴。土榻安眠，牢拴意马，莫教斗乱身心。慧剑挥时，斩群魔、万神自宁。二相交，龙奔虎走，金乌玉兔相迎。入玉炉、金鼎丹砂，炼阳神、出朝玉京。此个家风，冰清玉洁，点头多谢知音。欲要成双全后，价值千金。
元	王哲	《临江仙 真人训马先生，法名通一，字全道，》	栗子味招全道子，芋头滋味引回头。名人吃并无忧。四三通十二，个个下重楼。得过时冰是水，水中雨点浮沤。一来一去几时休。若教同我愿。管取得真修。
元	欧阳玄	《渔家傲》	八月都城新过雁。西风偏解惊游宦。十载辞家衣线绽。清宵半。家家捣练砧声乱。等待中秋明月玩。客中只作家中看。秋草墙头萤火烂。疏钟断。中心台畔流河汉。
元	王哲	《如梦令》	九九八方端锁。团聚光明如火。焰焰做红霞，里面天花遍妥。成裹。成裹。莹莹明珠一颗。
元	王冕	《素梅 四八》	和靖门前雪作堆，多年积得满身苔。疏花个个团冰雪，羌笛吹他不下来。
元	杨维桢	《联句书桂隐主人斋壁》	九凤山阳漂渎阴，十年曾记此登临。仙人一去橘破斗，小山重招花作金。勺水研池圆洗胆，老蕉书叶倒抽心。瞿昙像现雪生壁，木客诗成风满林。白马胡僧经写具，青乌方士石旋针。大花雪舞昆吾剑，一索珠县斛律琴。出柙怒号斑额兽，镇龙解语雪衣禽。掀髯自作苏门啸，抱膝谁歌梁甫吟？联句弥明诗句就，内中韶有遗音。注：获字繁写后去犬部换三点水。
元	杨维桢	《野亭》	孟郊得野趣，野有真曜庐。魏先得野趣，野有野堂居。云间沈东氏，草衣野夫。东屯田可种，西壤水可渔。门无索租吏，家有种树书。野亭开草树，野具集朋徒。试问朝市宅，传舍不须臾。朝悬奉铁券，莫死已属镂。始知野亭野，庙堂如不如？
元	杨维桢	《长洲曲》	长洲水引东江潮，潮生暮暮还朝朝。只见潮头起郎舵，不见潮尾回郎桡。昨夜西溪买双鲤，恐有郎缄寄连理。金刀剖腹不忍食，尺素无凭脍还委。西溪之水到长洲，明日啼红临上头。
元	丁鹤年	《山居诗二首呈诸道侣》	懒散形骸不自持，黄冠聊束鬓边丝。频来猿鹤浑相识，久混龙蛇竟不知。养拙最宜情澹泊，全生深藉德支离。看云本自忘饥渴，况有冰泉与石芝。
元	李道纯	《沁园春 赠静庵口诀》	历劫元神，旦初祖气，太始元精。道三般至宝，同根并蒂，欲求端的，勿泥身形。息定神清，缘空气固，清静无为精自凝。丹头结，运阴阳符火，慢慢调停。尤当固济持盈。把铅汞银砂一处烹。四象合和，命基永固，三元辐辏，觉性虚灵。性命两全，形神俱妙，与道合真无变更。逍遥处，任遨游八极，自在纵横。
元	冯子翼	《小辅茅亭新成》	榆柳清阴下，茅亭近水湄。抵檐栽美竹，横榻赋新诗。朴陋从人笑，栖迟止自怡。岁寒天地肃，松雪有心期。
元	长筌子	《满庭芳》	老氏真机，如来祖印，明明象帝之先。不生不灭，端的至幽玄。一派清风匝地，迷云散、皓月当天。君知否，寥寥劫外，法鼓震三千。本来真个妙，无名无相，非道非禅。学人外觅，教我怎生传。不肯回光返照，区区地、走遍山川。归来也，人牛不见，芳草锁江烟。
元	尹志平	《一剪梅 太平兴国观示众》	天赐平遥好歇心。琳宫寂寂，古柏森森。清阴密锁洞天幽，聚落相邻，静胜山林。清静无为孰得寻。太平兴国，觅个知音。劝君速悟莫迟疑，言下承当，贤圣加临。
元	谢应芳	《摸鱼子 早春作》	看东风、柳摇金缕。精神顿美如许。独怜老我双蓬鬓，无复少年张绪。桃叶渡。任山水清妍，可柰非吾土。借人茅屋，但有客相过，清茶淡话，闲与论今古。伤心处。客去卧听鼙鼓。看花浑在烟雾。姑苏台榭笙歌散，麋鹿又如前度。谁恁误。教无限苍生，命堕颠崖苦。蒹葭洲渚。赖有个扁舟，三竿钓竹，相伴闲鸥鹭。
元	韩奕	《次韵答王宗常》	嗟君荒岭外，高卧日蹉跎。古道人来少，闲门叶落多。家贫因世难，身病是诗魔。一自山中别，流年疾似梭。
元	谭处端	《踏莎行》	戆戆憨憨，无言无说。自惭谩设虚分别。从今更不外奔驰，其中尤妙偏宜拙。收卷精神，藏辉迹灭。空生烦恼齐休歇。只陀圆里种琼花，芬芳。
元	关汉卿	《【双调】沉醉东风》	忧则忧鸾孤凤单，愁则愁月缺花残，为则为俏冤家，害则害谁曾惯，瘦则瘦不似今番，恨则恨孤帏绣衾寒，怕则怕黄昏到老。
元	邵亨贞	《霜叶飞 小溪岁晚，与南金夜坐分韵》	晚风吹醒梅花梦，吟袖人倦无语。楚天云澹雁凄凉，何况黄昏雨。又忽忽、惊心岁序。村荒更迥无钟鼓。对夜色萧条，漫借得、孤缸耿耿，独照离绪。憔悴怨墨频题，征衣慵整，怪却双鬓如许。故园犹是旧东风，往事今尘土。但忆着、章台柳树。十年青镜催迟暮。任艳怀、如流水，芳草王孙，有谁能赋。
元	赵可	《卜算子 谱太白诗语》	明月在青天，借问今时几。但见宵从海上来，不觉云间坠。流水古今人，共看皆如此。惟愿当歌对酒时，长照金尊里。
元	王哲	《得道阳》	九月苍天爽气高。重楼复降雨潇潇。搅海赤龙真自在，迎风木马肯无寥。每向中作系腰。六铢衣挂胜红绡。醉后恣眠青苏塌，醒来频采玉芝。
元	杨维桢	《狄武襄》	宾州海月光团团，银花火树烧烂班。将军如内客未敢，捷书已昆仑关。当时谏官疑武士，岂知辨贼遽如此？於乎，铜面将军今岂无？世无丞相庞公甘老死！注：改字左部换危。
元	邵亨贞	《南浦 次韵答南金见寄》	烟水隔殊乡，又匆匆误了，蹋青时候。一别几多时，河桥外、官柳青条犹瘦。君来为问，渡江桃叶曾来否。生怕木阑双艇子，只道故人依旧。孤村寒食寻，料归期渐近，花开休骤。油壁耐东风，先拌取、同醉乱红千亩。凭阑望久。几番魂断烟中岫。从此相逢休草草，莫对夕阳搔首。
元	赵雍	《蝶恋花》	颜色如花肌似雪。娇眼传波，密意曾低说。罗带同心愁未结。情多不忍成轻别。别后相思心更切。异日重逢，镜里花难折。宝篆香消烟渐歇。
元	刘志渊	《南柯子》	体若虚空净，心如泰华安。万缘妄想不相干。正住无思，触处得安闲。觉海神珠莹，禅天性月寒。圆明不昧显。放去收来，一点地天宽。
元	尹志平	《一剪梅 示众复用前韵》	外积阴功内固阳。长春示众，此语偏长。还能顿悟入无为，宿业犹如，赫日消霜。不假澄心六欲忘。功成行满，越过炎凉。腾腾兀兀任西东，觉彻人间，且恁韬光。
元	李道纯	《沁园春》	道曰五行，释曰五服，儒曰五常。矧仁义礼智，信为根本，金木水火，土在中央。白虎青龙，玄龟朱雀，皆自句陈主张。天数五，人精神魂魄，意属中黄。乾坤二五全彰。会三五、归元妙莫量。火三南方，东三成五，北玄真一，西四同乡。五土中宫，合为三五，三五混融阴返阳。通玄士，把铅银砂汞，炼作金刚。
元	韩奕	《卜算子 九日钱塘怀古》	白发对黄花，又一番重九。相会年年少旧人，独酌杯中酒。世短意恒多，此语君知否。莫问明年健似今，且折茱萸寿。
元	沈禧	《菩萨蛮》	峨冠博带青藜杖。行行独步青溪上。时抱一张琴。云间觅赏音。烟霞深处好。泉石甘终老。我亦斯人徒。俱当来与居。
元	马致远	《四块玉》	酒旋沽，鱼新买，满眼云山画图开。清风明月还诗债。本是个懒散人，又无甚经济才，归去来。
元	元好问	《点绛唇》	梦里梁园，暖风迟日熏罗绮。满城桃李。车马红尘起。客枕三年，故国云千里。更残未。夜寒如水。茅屋清霜底。
元	卢挚	《双调·寿阳曲》	灯将残，人睡也，空留得半窗明月。孤眠心硬熬浑似铁，这凄凉怎捱今夜。
元	王恽	《水调歌头 寿时相》	佩兰近佳节，高第照神州。西山致有爽气，天际翠眉修。酿作碧霄清露，暗满庭前细菊，香淡一帘秋。春酒未容泻，寿席已风流。鸣玉，看独步，凤池头。贤真宰事业，笼到兼收。总道平生襟量，一片丹衷为国，不负幕中筹。齐瀚救时语，持用寿君侯。
元	陈孚	《博浪沙》	一击车中胆气豪，祖龙社稷已惊摇；如何十二金人外，犹有人间铁未销？
元	周砥	《桃溪泛舟寻士玄》	放舟千山里，岚气满晴川。歌辞理《白雪》，水禽栖绿烟。苍苍野阴变，萧萧风景妍。寻僧转回塘，望云极遥天。万事宁有素，一行欣偶然。
金	元好问	《石门》	两崖横绝倚山垠，草径低迷未可分。潭影乍从明处见，竹香偏向静中闻。石林万古不知暑，茅屋四邻惟有云。曳杖行歌羡樵叟，此生何计得随君。
元	白朴	《木兰花慢 题阙》	听鸣驺入谷，怕惊动、北山猿。且放浪形骸，支持岁月，点检田园。先生结庐人境，竟不知、门外市尘喧。醉后清风到枕，醒来明月当轩。伏波勋业照青编。薏苡又何冤。笑蕞尔倭奴，抗衡上国，挑祸中原。分明一盘棋势，谩教人、着眼看师言。为问鲲鹏瀚海，何如鸡犬桃源。
元	张宪	《杨花词》	东风吹春春不醒，桃花杏花空娉婷。万丝剪绿暗如雾，千里相思长短亭。亭前女儿十六七，手挽长条惜春日。六街马蹄腾黄尘，雪花漫天愁杀人。
元	王冕	《素梅 十四》	朔风吹冷过山城，巾子峰头雪未晴。十载西湖闲客梦，夜来山月最分明。
元	柯九思	《送程鹏翼赴山东运司经历》	齐人富国书犹在，煮海为盐属县官。千灶飘烟云树湿，万盘凝雪浪花干。西曹儒雅声华旧，东郡司存礼数宽。谈笑云霞公事了，大明湖上凭阑干。
元	陈基	《谢从义参军自京还言危中书见问且讶无书因寄》	参军过我夷白庵，为言廊庙高岩岩。故人谁为国柱石，临川先生危大参。猥蒙问及且见讶，十载尺书无一缄。忆昔相从客燕赵，削去崖岸无猜嫌。辱陪五更佐三老，劝讲《六经》陈二南。御史不容丞相忌，司隶侧目宫臣谗。脱身党籍走吴楚，托迹丘园求孔聃。孰令展禽三见黜，自分嵇康七不堪。平生不解带刀剑，晚岁强使闲韬钤。髀消怕骑将军马，面皱羞着从事袒。折冲师旅非夙习，奔走戎行真可惭。危言重畏速官谤，微禄不逮供亲甘。慰情屡抱鞶丝女，与国未办添丁男。胡为长年在道路，席不暇暖突不黔。几回乞身向藩省，未许曝背归茅檐。终当投核谢寮友，径去结屋依山岚。鄙夫出处盖如此，为报先生聊口占。先生事业则异是，论道经邦民具瞻。早令四海偃兵甲，尽遣百姓趋农蚕。时和岁丰我所愿，功成身退公当谙。它年若访赤松子，一笑相逢掀紫髯。
元	丘处机	《无俗念 仙景》	十洲三岛，运长春、不夜风光无极。宝阁琼楼山上耸，突兀巍峨千尺。绿桧乔松，丹霞密雾，簇拥神仙宅。漫漫云海，奈何无处寻觅。遥想徐福当时，楼般东下，一去无消息。万里沧波空浩渺，远接天涯秋碧。痛念人生，难逃物化，怎得游仙域。超凡入圣，在乎身外身易。
金	元好问	《颍亭》	颍上风烟天地回，颍亭孤赏亦悠哉。春风碧水双鸥静，落日青山万马来。胜概消沉几今昔？中年登览足悲哀。远游拟续骚人赋，所惜忽忽无酒杯。
元	马钰	《满庭芳 不看谒》	不谒公侯，不疏贫贱，不求富贵荣华。不餐美膳，不敢厌衣麻。不发无明火烛，不著境、亦不思家。般般不，不忘师旨，炉炼自朱砂。逍遥真自在，清闲活计，云水生涯。对风邻月伴，满泛流霞。悟彻长生冬视，又何必、驰骋矜夸。将来去，祥云瑞霭，步步衬莲花。
元	王冕	《舟中杂纪 其七》	九日今朝是，凄凄多朔风。黄叶浑未落，乌柏最先红。对景情何已，怀人梦不通。稻粱今岁薄，无奈北征鸿。
元	李庭	《水调歌头 史侯生朝》	辕门奏归凯，旭日上初筵。东风万家香火，春信到梅边。侧听称觞新语，一滴愿增一岁，门外酒如川。诏领八州督，声动九重天。茁兰芽，辉花萼，树堂萱。一门余庆如此，今古几人全。多少山东父老，久望太平勋业，毕竟在何年。整顿乾坤了，拭目认凌烟。
元	王冕	《感竹吟》	云溪老竹持苦节，玉质萧森出岩穴。苍苍古色谁为摩？凛凛清风自然别。劲直不肯降雪霜，潇洒不肯栖凤凰。愿杀长身载经籍，要为吾道垂休光。谁信嚣风满漓俗，红紫纷纷乱人目？遂令此君受羁束，荆棘凌夷刀锯辱。青虫网叶蠹食筠，野老更欲锄其根。闭塞阳和绝土脉，绝之不许生儿孙。东里先生有遗族，午夜闻之皆痛哭。拟以余音问伯夷，首阳烟雨莓苔绿。呜呼老竹老愈奇，岁寒心事无人知。孤梅在溪松在壑，焉能与余论襟期？飘声夜落山阴道，欣赏多情愁欲倒。固知遇合各有时，何必区区挂怀抱？君不见穷陬荒草非所种，开花犹解供王贡，那有此材无此用！
元	王哲	《西江月》	堪叹白莲吐秀。三车齐驾金牛。自然红艳覆山头。不在勤劳做就。全藉精光护?丹成照耀神舟。西江月里看瀛洲。一派仙歌共奏。
元	马钰	《捣练子 赠清净散人》	休执拗，莫痴顽。休迷假相莫悭贪。休起愁，莫害惭。听予劝，访长安。逍遥坦荡得真欢。守清净，结大丹。
元	王恽	《太常引 寿陶珉溪》	南枝梅信点冰妍。觉初度，得春偏。人物堂仙。看才思、浑如泉。悠悠往古，纷纷俗学，绣空鲜。青鬓莫苍然。要折衷、陶家讲筵。
元	姬翼	《恣逍遥》	昨日婴孩，今朝老大。百年间、电光石火。筋联骨肉，皮毛缠里。酩子里、认来是我。竞气忘形，贪财引祸。到头待、做个什么。回头认取，本来真个。这疑团、一时打破。
元	侯善渊	《益寿美金花》	身居火院。儿女妻奴由贪恋。惺悟痴除。鼓腹歌吟乐有馀。逍遥甚处。回首家山堪归去。豁落壶天。月湛澄江宝桂圆。
元	王冕	《梅花屋》	荒苔丛筿路萦回，绕涧新栽百树梅。花落不随流水去，鹤归常带白云来。买山自得居山趣，处世浑无济世材。昨夜月明天似水，啸歌行上读书台。
元	王恽	《水龙吟 去岁秋至今年春，凡七月不，有终风》	月九日雨，虽以小言随妥朱校去随妥二字疑有误而释，三日方霁。向来焦枯一洗而润，且又在清明节前。尝念一旱所繁甚重，诗，哿矣富人，哀此独。然众安，我乃能安，不然，虽屋润者其可能独安乎。此施既光，诚珊匾玻?髟降饕愿柚??锶罄先诵喜看春雨如膏，东风吹作冰花转。海棠红瘦，梨花香淡，似嫌春晚。纵使寒生，犹胜空隙，陌尘黄卷。道佳人拾翠，王孙忆草，都不负，寻芳眼。欲见太平有象，除丰年、更何可羡。田家作苦，老臣忧国，眉头俱展。最好知时，清明前后，一非浅。笑乐天空抱，元和诗律，梦金銮殿。
元	杨维桢	《梦游沧海歌》	东海之东去国十万里，其洲名沧洲。地方五百里，上有琼涛玉浪出没九岫如罗浮。风光长如二三月，琪花玉树不识人间秋。人鸟戏天鹿，昆吾鸣天球。橘子如斗，莲叶如舟，白凤如鸡，红鳞如牛。青瞳绿发紫绮裘，日夕洲上相嬉游。铁崖道人隘九州，凌风一舸来东沤。始青天开月如雪，锦袍着以黄金楼。楼中仙人睨物表，瑶笙引鹤缑刍头。戏弄玉如意，击碎珊瑚。相招元处士，浩歌海西流。长梯上摘七十二朵之青菡萏，玉龙呼耕三万六千顷之昆仑丘。黄河清浅眼中见，海屋老人为我添新筹。
元	张翥	《水龙吟 次韵王本中赋楼子芍药》	宝楼十二玲珑，仙家只在云间住。金盘舞罢，罗裙襞皱，乘风欲去。画槛移春，彩鸾衔信，几番延伫。看钗莛叠萼，天然富贵，妆台近，有人妒。句引广陵遗恨，倩流莺、为花低诉。年年长是，芳菲时候，满城烟絮。春色三分，落红千片，总成尘土。向月明空羡，双双睡蝶，宿花房露。
元	丘处机	《忍辱仙人 景金本注云，七首本名渔家傲  虢》	物外天机唯不审。人间世事无过恁。纵你英雄官极品。身如赁。贪饕逼迫应图甚。我自饥餐并渴饮。布裘不羡披绫绵。饱暖之馀邪僻禁。虚堂任。曲肱展脚和衣寝。
元	王哲	《望蓬莱》	醴泉好，风物雅幽幽。须把恶缘如省悟，宜将善事争持修。闹里莫投头。予省也，遂把内丹收。对景摅情横写字，有时归去倒骑牛。道号号无。
元	马钰	《满庭芳》	昔年名利，役碎顽心。气财酒色深沈。方寸之间，荆棘仿佛成林。因遇风仙省悟，觉从前、罪业弥深。便改正，便改正改正。改正改正。游历天心地肺，结云朋霞友，月伴风邻。自在逍遥快乐，绝尽搜寻。假使贫人退道，得荣华、富贵人钦。我不肯，我不肯不肯，不肯不肯。
元	王吉昌	《老君吟》	灵风透骨髓，秀气盈肢节。抽添离与坎，动静相交设。符数周天，造聚阴阳气神结。黄庭锦帐浑孕瑞，变化阳魂，胜地天通彻。细分别。三千真造化，消息玄黄泄。性光无点污，莹如冰据澡雪。顿超三界真欢悦。歌吟游阆苑，道情清绝。
元	王冕	《山中杂兴 其六》	漂泊殊无定，归来得暂安。不嫌知己少，似觉傍人难。梅屋春风细，松窗夜月寒。交游成契闊，重检旧书看。
元	谭处端	《忆王孙》	尘寰财色苦相萦。着爱浮华役此身。好悟灵源一点真。绝贪嗔。便是。
元	杨维桢	《屏风谣》	琉璃怯寒翡翠热，芍药芙蓉四时绝。深堂气候异冬春，门外酸风箭入骨。匡朱毾踏香雪，红姬扶醉醉眼缬。金缸焰焰照罗袜，阿瞒娇娘太轻劣。隙光射人如白月。
元	洪希文	《清平乐 风车》	风随车走。唤做天公否。试运州犁高下手。砂砾糠秕前后。谁言天籁难移。即今神柄谁持。若问红炉点雪，后来理欲分歧。
元	王寂	《大江东去 美人》	破瓜年纪，黛螺垂、双髻珍珠罗抹。娅?吴音娇滴滴，风里啼莺声怯。飞燕精神，惊鸿标致，初按梁州彻。舞裙微褪，汗香融透春雪。少陵词客多情，当年曾烂赏，湖州风月。自恨寻春来已暮，子满芳枝空结。湘佩轻抛，韩香偷许，空想凌波袜。章台杨柳，可堪容易攀折。
元	王丹桂	《踏云行 赠安山李秀才》	已矣焉哉，之乎者也。悟来好把番番舍。童蒙训授费精神，因循莫使头生雪。飞矢年光，忍教虚设。殷勤说破修仙诀。一枝丹桂肯跻攀，与君。
元	倪瓒	《二月十日玄文馆听雨》	卧听夜雨鸣高屋，忽忆陂塘春水生。何意远林饥独鹤，若为幽谷滞流莺。成丛枸杞还堪采，满树樱桃空复情。二月江头风浪急，无机鸥鸟亦频惊。
元	马钰	《清心镜 赠马守清》	马姑姑，后归去。日用无为，清闲养素。休讲论、女姹婴娇，更虎龙斗处。屏尘缘，得真趣。火灭烟消，气神坚固。内云游、功满三田，上蓬。
元	高宪	《三奠子 留襄州 花草粹编卷七》	上楚山高处，回望襄州。兴废事，古今愁。草封诸葛庙，烟锁仲宣楼。英雄骨，繁华梦，几荒邱。雁横别浦，鸥戏芳洲。花又老，水空流。著人何处在，倦客若为留。习池饮，庞陂钓，鹿门游。
元	冯子振	《鹦鹉曲 溪山小景》	长绳短系虚名住。倾浊酒劝邻父。草亭前矮树当门，画出轻烟疏雨。看燕南陌上红尘，马耳北风吹去。一年年月夜花朝，自占取溪山好处。
元	丁鹤年	《题梅花扇面寄五十佥宪》	忆向西湖踏早春，万花如玉月如银。一枝照影临清浅，满面冰霜似故人。
元	虞集	《苏武慢》	十载燕山，十年江上，惯见半生风雪。对雪无舟，泛舟无雪，不遇并时高洁。断港残沙，今兹何夕，一似剡溪归越。但掀篷、数尺梅花，人迹鸟飞俱绝。君不见、五老危巅，浮丘绝顶，笑我早生华发。返老还童，易粗为妙，定有九还丹诀。霁景浮空，天光眩海，一体本无分别。便堪称、六一仙公，千古太虚明月。
元	倪瓒	《柳梢青 赠妓小琼英》	楼上玉笙吹彻。白露冷、飞琼佩。黛浅含颦，香残栖梦，子规啼月。扬州往事荒凉，有多少、愁萦思结。燕语空梁，鸥盟寒渚，画阑飘雪。
元	王寂	《南乡子 大定甲辰，驰驿过通州，贤守开东阁》	声，明眸皓齿，非妖歌舞欺儿童者可比。怪期服色与哙等伍，或言占籍未久，不得峻陟上游。问之，云青其姓，小字梅儿，因感其事，拟其姓名，戏作长短句，以明日黄花蝶也愁歌之绰约玉为肌。宫额娇黄浅更宜。京洛风尘无远韵，心期。只有多情驿使知。翠羽翦春衣。林下风神固亦奇。辛苦半生谁挂齿，颦眉。似怨东君。
元	王哲	《完溪沙》	耕熟晶阳一段田。九还七返五光全。清清净净显新鲜。物外闲人云外客。虚中真性洞中仙。晴空来往步金莲。
元	杨维桢	《涂山篇》	朝发一钱渡，暮宿三江潮。涂山有禅伯，饮我松间瓢。遂登福勋庙，还憩汪罔桥。涂翁不可诘，夜附山鬼妖。载吊漆姓人，负恶忍兜苗。既怀弯弓逆，可徒坐不朝。逆名不可训，姑以后至枭。涧硔洗遗骨，白日连山椒。
元	侯善渊	《声声慢》	凿开混沌，撞透昆仑。斗柄斡转天轮。曲岸乌蟾，交腾走魄飞魂。汞鼎铅炉赫奕，炼金精、木液朱辰。星光显，散中元一，万国霞。莹静清无尘翳，振山川林苑，万。高下无殊，缅平一色精纯。对面料斯孰悟，谩徒劳、背觉合尘。休嗔道，似盲夫摸象，误失天真。
元	揭傒斯	《和欧阳南阳月夜思》	月出照中园，邻家犹未眠。不嫌风露冷，看到树阴圆。
元	萨都剌	《道过赞善庵》	夕阳欲下少行人，绿遍苔茵路不分。修竹万竿松影乱，山风吹作满窗云。
元	白朴	《【仙吕】点绛唇》	金凤钗分，玉京人去，秋潇洒。晚来闲暇，针线收拾罢。幺篇独倚危楼，十二珠帘挂，风萧飒。雨晴云乍，极目山如画。混江龙断人肠处，无边残照水边霞。枯荷宿鹭，远树栖鸦。败叶纷纷拥砌石，修竹珊珊扫窗纱。黄昏近，愁生砧杵，怨入琵琶。穿窗月忆疏狂阻隔天涯，怎知人埋冤他。吟鞭袅青骢马，莫吃秦楼酒，谢家茶，不思量执手临歧话。寄生草凭阑久，归绣帏，下危楼强把金莲撒。深沉院宇朱扉亚，立苍苔冷透凌波袜。数归期空画短琼簪，揾啼痕频湿香罗帕。元和令自从绝雁书，几度结龟卦。翠眉长是锁离愁，玉容憔悴煞。自元宵等待过重阳，甚犹然不到家。上马娇煞欢会少，烦恼多，心绪乱如麻。偶然行至东篱下，自嗟自呀，冷清清和月对黄花。
元	丘处机	《玉炉三涧雪 暮景》	杲日西沉远陇，轻飚南起洪崖。飘飘逸兴爽情怀。吹断愁思俗态。渐渐放开心月，微微射透灵台。澄澄湛湛绝尘埃。莹彻青霄物外。
元	王哲	《塞孤》	自家声，唱出谁能测。有个头青容白。正是石娥来应拍。身窈窕，腰如搦。偏柔软、舞婆娑，金璧珠，都索。要皆令尽，酬此功格。才闻玉蕊香，正是琼花坼。两藓藓同色。便使灵童令采摘。相合就、堪怜惜。呈妙妙、出玄玄，超碧汉，分明顾，动新音、永作仙客。
元	王结	《木兰花慢 送李公敏》	渺平芜千里，烟树远、淡斜晖。正秋色横空，西风浩荡，一雁南飞。长安两年行客，更登山临水送将归。可奈离怀惨惨，还令远思依依。当年寥廓与君期。尘满芰荷衣。把千古高情，传将瑶瑟，付与湘妃。栽培海隅桃李，洗蛮烟瘴雨布春辉。鹦鹉洲前夜月，醉来倾写珠玑。
元	李俊明	《谒金门 别梅》	怀抱恶。犹被暗香著莫。想在陇头谁领略。一枝分付错。今夜云窗雾阁。明夜烟村水郭。纸帐天寒人寂寞。梦回闻雪落。
元	刘秉忠	《太常引 武候》	至人视有一如无。见义处，便相扶。三顾出茅庐。莫不是、先生有图。拯危当世，觉民斯道，佩玉已心枯。遗恨失吞吴。真个是、男儿丈夫。
元	张野	《满江红 登石头城清凉寺翠微亭》	翠微秋晚，试闲登绝顶，徘徊凝伫。一片清凉兜率界，几度风雷貔虎。钟阜盘空，石城瞰水，形势相吞吐。江山依旧，故宫遗迹何处。遥想霸略雄图，蚁封蜗角，毕竟无人悟。六代兴亡都是梦，一样金陵怀古。宫井朱阑，庭花玉树，偏费骚人句。此情谁会，舻声摇月东去。
元	王冕	《有感吟》	昨宵风雨多，新愁乱无数。洛阳城西富贵家，旧时台榭今何处？枯藤古树栖老乌，败垣荒草藏狐兔。好花不见春风开，落花尽逐春风去。游子意何如？荡子情何诉？但见金谷流，映带邮亭路。三月四月杜鹃啼，往来客旅心凄迷。落日淡，孤云低。不如买取数斗酒，浩饮长歌高拍手。一醉之后吾何有？世事纷纷付刍狗。
元	曹伯启	《酹江月 用子周佥司咏雪韵》	六花凌乱，算神工、不用并州刀剪。乍密还疏斜复整，眼底万更千变。宿麦连云，遗蝗入地，四海愁颜展。呼童洗酌，更宜帘幕高卷。还念去岁无聊，来秋有望，仰戴天行健。江上渔人应笑我，世路萦回如篆。何日言归，此心无竟，茅屋临清浅。满怀春意，坐令寒谷生暖。
元	王冕	《送大机上白云 其二》	东郡雨不歇，西湖水亦高。上人今日去，行李不辞劳。传法灯无尽，悬崖屋更牢。交情如问讯，谓我只嚣嚣。
元	王丹桂	《金莲出玉华》	严凝天气。万物深根而固蒂。叶全开。仙子移真下宝台。松姿鹤质。遣累斋心超众异。为祝遐龄。福寿同臻等芥城。
元	张雨	《蝶恋花 追次菘翁卷中冬至之作》	空谷天寒殊慰藉。半幅瑶华，唤得春回也。金马玉堂犹传舍。崧云颍水风流夜。驰骋庄骚凌鲍谢。昔日忘年，邂逅鸿蒙野。愁绝朱弦谁为写。
元	马钰	《登仙门》	师也师也。重阳师也。处玄机，静中清也。起金莲，玉花社，有谁知也。化人人，渐归道也。这扶风，非开悟，亦非愚也。辨假真，稍能明也。细寻思，心豁畅，略无疑也。想师范，没人过也。
元	张伯淳	《木兰花慢》	载西山爽气，添不重，月船轻。记前度今朝，琼花烂漫，管领歌声。今岁?华深处，羡衮衣、还看彩衣荣。人世云萍相遇，岁寒松柏长青。行行。催觐朵云明。晓色上觚棱。看春去春来，依然黄阁，移近家庭。浮云傥来轩冕，算古今、久远是功名。尚有寒枯卉，东君也解留情。
元	杨维桢	《嬉春体（五首。钱塘湖上作。一云“赋俏唐体》	何处被花恼不彻，嬉春最好是湖边。不须东家借骑马，自可西津买蹋船。燕子绕林红雨乱，凫雏冲岸浪花圆。段家桥头猩色酒，重典春衣沽十千。
元	元好问	《临江仙 自洛阳往孟津道中作》	今古北邙山下路，黄尘老尽英雄。人生长恨水长东。幽怀谁共语，远目送归鸿。盖世功名将底用，从前错怨天公。浩歌一曲酒千钟。男儿行处是，未要论穷通。
元	李齐贤	《人月圆 为嵬效吴彦高》	五云绣岭明珠殿，飞燕倚新妆。小颦中有，渔阳胡马，惊破霓裳。海棠正好，东风无赖，狼藉春光。明眸皓齿，如今何在，空断人肠。
元	谭处端	《踏莎行》	屡劝聪明，聪明不悟。寻常相付留词句。词中唯是劝回修，何曾词里依他做。早悟轮回，速寻出路。二轮催促朝还暮。今生荣贵是前缘，来生。
元	韩奕	《谒金门 早秋》	秋已到。秋到今年何早。秋未到时愁动了。到秋愁不少。愁尚疏浓难扫。愁下肠空易绕。要得没愁惟睡好。愁还将睡觉。
元	王冕	《葛仙翁移家图》	青山无云白日迟，仙翁移家何所之？或以丹砂到勾漏，或为家累遭驱驰。乌犍背上妻与儿，顾盼未解知其归。仙翁读书自怡怡，坐稳不觉路险巇。牛羊猫狗先后随，老奴老婢俱忘机。仙翁去就无不宜，岂以偷生辛苦为？君不见风水洞前草离离，淡烟寒雨愁凄迷；又不见云门长松啼子规，春风落花事已非。神仙有无未知，人生有酒且自持，秦皇汉武徒尔为？
元	贡师泰	《朱仲文编修还江西，诸公分题赋诗为饯。予适》	瓜洲渡口山如浪，扬子桥头水似云。夹岸芙蕖红旖旎，满汀杨柳绿纷纭。一杯酒向今朝别，万里船从此地分。他日重来须舣棹，莫教惊散白鸥群。
金	元好问	《洛阳》	千年河岳控喉襟，一日神州见陆沉。已为操琴感衰涕，更须同辇梦秋衾。城头大匠论蒸土，地底中郎待摸金。拟就天公问翻覆，蒿莱丹碧果何心？
元	吴存	《水龙吟 寿族父瑞  堂是日惊蛰》	今朝蛰户初开，一声雷唤苍龙起。吾宗仙猛，当年乘此，遨游人世。玉颊银须，胡麻饭饱，九霞觞醉。爱青青门外，万丝杨柳，都捻作，长生缕。七十三年闲眼，阅人间几多兴废。酸碱嚼破，如今翻觉，淡中有味。总把余年，载松长竹，种兰培桂。待与翁同看，上元甲子，太平春霁。
元	侯善渊	《夜行船》	设誓明言衷肠话。弃般般物情俱舍。心口相违，不分真假。把玄门返成功价。纵意为非难劝化。业深大罪愆无舍。寒夜风刀，鬼神牵惹，相汝。
元	杨维桢	《王氏女》	王氏女，始州人。羌中老虎旁金地，朝接长安暮聚南山群，庞家大将不敢嗔。王氏女，在虎门。上马与联辔，下马与饮酒。老虎卧酣上马走，拔刀杀虎如杀狗。王氏女，真奇勋。锡以崇义号夫人，不数李家娘子军。
元	杨维桢	《嬉春体（五首。钱塘湖上作。一云“赋俏唐体》	西子湖头春色浓，望湖楼下水连空。柳条千树僧眼碧，桃花一株人面红。天气浑如曲江节，野客正是杜陵翁。得钱沽酒勿复较，如此好怀谁与同。
元	刘敏中	《好事近 赠吹箫赵生》	行乐酒尊前，全减向来时节。今日玉箫声里，卷露荷金叶。醉中如在凤凰台，风境更清绝。扶起满身花影，步溪桥明月。
元	曹伯启	《西江月 西京客中，用寿卿路教和雪庵居士，》	归兴浓如山色，宦情薄似秋光。含残相伴说网常。笑杀湖中鲁望。制用先须府库，兴戎必待粮。世间良贾会深藏。胜我追寻影响。
元	王哲	《川拨棹》	一更里，瞥看参罗万象列。搜出那坐正昙，内中位貌偏别。向北方也，玉花结。银素将来细得热。把乌龟牢缠绁。然后四只脚，狞狞子一齐打折。害风儿，怎生说。
元	萨都剌	《白云答》	使君抑何忙，宁不思故山。茫茫天壤间，鸟倦犹如还。石田紫芝老，茶灶碧藓斑。胡不赋归来，分子屋半间。
元	元好问	《谒金门》	罗衾薄。帘外五更风恶。醉后题诗浑忘却。乌啼残月落。憔悴何郎东阁。病酒不禁重酌。袖里梅花春一握。幽怀无处托。
元	袁易	《南柯子 嘲阿骢 以上袁易静春词三十首赵万里》	玉雪娟娟秀，铅华浅浅涂。生儿何事苦怜渠。奈此绣绷珠络小于菟。转眼长过户，他年画作图。门生不用举监。看我醉眠牛背阿骢扶。据百字词本校改。
元	薛昂夫	《楚天遥带过清江引》	屈指数春来，弹指惊春去。蛛丝网落花，也要留春住。几日喜春晴，几夜愁春雨。六曲小山屏，题满伤春句。春若有情应解语，问着无凭据。江东日暮云，渭北春天树，不知那答儿是春住处？
元	谭处端	《如梦令》	一片灵空为伴。因把欲情割断。日上炼虚无，常住神堂古观。风汉。风汉。此外别无手段。
元	侯善渊	《渔家傲》	百岁光阴如奔骑。浮华眩目飞尘隙。玄览涤除运神力。通消息。无生路上知端的。雾散瑶瞳升天奕。阳光渐著纯阴匿。万点灵砂晃虚璧。明。丹瑛一色符金碧。
元	王哲	《郭郎儿慢》	自在逍遥，清静恣闲行走。拄灵杖、慢垂宽袖。任彩霞、缭绕紧相随，更远远香风，翠雾同来诱。忽昂头，蓦观莹景添秀。见青衣、半空召手。便唤余、休更别追寻，指白云深处，这里神仙有。
元	王哲	《红窗＊》	这王三，风得赛。便咄了气财，色游三昧。因何却不断香醪，我神仙也爱。独自行来真自在。要到处掩然，悉除百。多心经，记得分明，
元	苏大年	《雷塘二首》	雷塘春雨绿波浓，古冢寒烟蔓草空。斜日欲沉山色近，行人无处问隋宫。
元	李孝光	《水调歌头 和韵送公》	酒酣肝胆露，把手共高歌。中年底用离别，作恶渐应多。春尽江头苦雨，日暮风沙万里，重俯大江沱。行李几时发，别意满琵琶。仲宣楼，桓公柳，少陵花。别时政自凄断，忍听祢生挝。作丈夫意气，莫作妻孥恋，后会渺无涯。风外柳花急，骏马夹轻车。
元	陈孚	《河间府》	北风河间道，沙飞云浩浩。上有衔芦不鸣之寒雁，下有陨霜半死之秋草。城外平波青黛光，大鱼跳波一尺长。牧童吹笛枫叶里，疲牛倦马眠夕阳。有禽大如鹤，红喙摇绿烟。路人指我语，似是信天缘。我生功名付樽酒，衣如枯荷马如狗。为问天缘可信否？旗亭击剑寒蛟吼。
元	王＊	《沁园春 赠混真子只诀》	道隐无名，包含万象，总在身心。若一言勘破，本来面目，不生不灭，耀古腾今。返照回光，存神绝念，直下承当莫外寻。忠言守，这些儿妙处，至理玄深。真中不许容针。好把阳炉炼浊阴。待阳生冬至，重门深锁，鸟乌飞兔走。虎啸龙吟。片饷回旋，半时交，大地山河尽变金。超三界，作蓬莱仙子，寒暑无侵。
元	王哲	《西江月》	常把内真频看，休教外景长侵。尖竿尖上细搜寻。正见婴儿弄影。雅咏高吟叫笑，清风皓月吹临。分开传作紫共金。艳迸斗花万锦。
元	张之翰	《太常引 红梅》	幽香拍塞满比邻。问开到、几层春。谢绝蝶蜂群。祗么凤、和渠意亲。醉红肌骨，艳红妆束，能有许时新。也待不摇唇。忍孤负、风流玉人。
元	曹伯启	《木兰花慢 和史显甫左丞韵，略颂平日所长，》	苦原作恐，从景元本改）无佳思，祈相望一笑羡紫芝眉宇，正台阁，济时人。况公是公非，知常知变，乐道安贫。案前簿书旁午，抱丹诚、一点伴青春。偶遇科条隐密，不辞辨雪殷勤。德星今日是乡邻。癃老阻轮。喜陆地神仙，山中宰相，词语清新。河滨。预沽佳酿，待幽花、相对乐情真。幸有清风皓月，何须翠袖红巾。
元	马钰	《南柯子 赠众道友》	心地频频扫，尘情细细除。莫教坑堑陷毗卢。常静常清，方可论元初。性烛频挑剔，曹溪任吸呼。勿令喘息气声粗。昼夜绵绵，端的好功夫。
元	王恽	《摸鱼子 赋白莲  至元二十二年乙酉九月重九》	淡亭亭、影摇溪水，芳心知为谁吐。玉华宝供年年事，消得一天消露。私自语。君不见仙家，玉井无今古。淡妆谁妒。尽千顷昆明，红幢翠盖，云锦烂秋浦。琼绡袜、自有凌波故步。赏心莫遣迟暮。风清月冷无人见，零乱碧烟修渚。闻好去。待醉秋香，不羡风标鹭。远游重赋。拟太一真仙，共浮沧海，一叶任掀举。
元	王冕	《漫兴 十四》	深秋天气好，且喜病魔消。对客论三史，令人愧六朝。山河空板荡，民物竞萧条。白首思无策，甘心学野樵。
元	杨维桢	《西湖竹枝歌（九首。一作“小临海曲”）》	鹿头湖船唱郝郎，船头不宿野鸳鸯。为郎歌舞为郎死，不怕真珠成斗量。
元	曹伯启	《摸鱼子 用药庄韵》	怅人生、百年如寄，虚舟沧海难舣。是非荣辱云千变，光景算能消几。尘世里。耻婢膝奴颜，不觉长欷矣。凭谁荐起。望几处侯门，要开怀抱，将进又还止。凝眸处，往往修程万里。飞黄跛鳖相比。酣歌点检平生事，惟恐老之将至。铛有耳。况识字能言，莫负天公意。文章信美。既不用毛锥，寸长无有，寻我泮池水。
元	马钰	《清心镜 寄长春丘师兄 早来因戏水，顿释其非》	君乐山，予乐水。乐水乐山，算来何济。都不如、净意清心，炼冲和真气。坎离交，木金戏。产无影姹婴，五明宫里。便顿觉、丹结灵灵，得。
元	赵孟頫	《题耕织图二十四首奉懿旨撰》	农家值丰年，乐事日熙熙。黑黍可酿酒，在牢羊豕肥。东邻有一女，西邻有一儿。儿年十五六，女大亦可笄。财礼不求备，多少取随宜。冬前与冬后，昏嫁利此时。但愿子孙多，门户可扶持。女当力蚕桑，男当力耘耔。
明	楚石梵琦	《海东青行》	海东青，高丽献之天子庭。万人却立不敢睨，玉爪金眸铁作翎。心在寒空荅在手，一生自猎知无偶。孤飞直出大鹏前，猛志岂落驾鹅后。是日霜风何栗冽，长杨树羽看腾瞥。奔云突雾入紫霄，狡兔妖蟆洒丹血。束身归来如木鸡，众鹘欲并功难齐。尔辈无材空碌碌，不应但费官厨肉。
元	王逢	《曹云西山水》	世治多福人，时危多贵人。贵人乃鬼朴，福人真天民。缅忆曹云西，生死太平辰。高秋下孤鹤，想见英风神。菀菀露榉间，幽幽水石滨。桨打甫里船，角垫林宗巾。往访赵松雪，满载九峰春。斯图作何年，援笔为嘅呻。池废余野鸨，井渫摇青瑽。
元	王哲	《南乡子》	富贵与身贫。肯把荣华只取仁。前定缘由今世用，心纯。自是阴功福自臻。休更苦中辛。恶业休贪作善因。奉劝愚迷须省悟，休嗔。万事由天。
元	杨维桢	《小游仙（八首）》	日落海门吹凤匏，须臾海水沸如炮。船头处女来相唤，知是洞庭千岁蛟。
元	杨维桢	《侯庶叹》	甘日王侯家，厮庶躬宅枥。后来事升降，小儿家荡析。俯首厮庶门，王孙有忧色。
元	刘敏中	《鹊桥仙 观接牡丹 文津阁本中庵集六》	栽时白露，开时谷雨。培养工夫良苦。闲园消息阿谁传，算只是、司花说与。寒梢一拂，芳心寸许。点破凡根宿土。不知魏紫是姚黄，到来岁。
元	郯韶	《次韵（二首）》	鸬鹚皞鳷总多情，荡漾春江取次行。日日沙头候归雁，为郎搊得小秦筝。
元	刘敏中	《临江仙 芙蓉》	见说瑶池池上路，雪香花气葱茏。一双依约玉芙蓉。烟波孤梦断，风月两心同。千古情缘何日了，此生何处相逢。不堪回首怨西风。残芳秋淡淡，落日水溶溶。
元	王冕	《杂吟 其二》	出门好山色，况值风日暄。依依杨柳庄，郁郁桑柘村。行游蹊路曲，如在故林园。白烟横远屿，红花粲晴原。人生岂无情？欲语已忘言。
元	张雨	《范以善云林清远馆》	华阳范监居幽眇，不到元窗未易逢。山气半为湖外雨，松声遥答岭头钟。常闻神女骑龙过，亦有仙人控鹤从。安用乘流三万里，小天元在积金峰。
元	元好问	《浣溪沙》	芳草垂杨长乐坡。两行红粉一声歌。淋漓襟袖酒痕多。梦里翠翘惊堕枕，愁边罗袜见凌波。春寒春瘦夜如何。
宋	释原妙	《偈颂六十七首》	呱声未绝便称尊，搅得三千海岳昏。恶水一年浇一度，知他雪屈是酬恩。
元	王寂	《大江东去》	芳姿蕙态，笑人间、脂粉寻常红白。大抵风流天也惜，赋与梅魂兰魄。元相名姝，谢家尤物，缥缈真仙格。朝来酒恶，可人一笑冰释。韩郎老矣情怀，鬓丝禅榻，花落茶烟湿。心字殷勤通一线，千劫消磨不得。被底春温，尊前风味，回首伤春客。却愁云散，等闲好梦难觅。
元	王冕	《送人北上》	早买北关门外船，载书应上九重天。风云步武君可羡，世事乖违吾独怜。黄阁大官归厚禄，红楼美酒不多钱。逢人可话江南景，春水流花满石田。
元	杨维桢	《金山孤凤辞》	肃肃金山凤，凤兮同阿房。凤兮不凰老，孤鸣在高冈。幸生一鸑雏，毛雨蔚成章。鸑雏实不恶，反哺天性良。坐革枭獍暴，不受雀角伤。教之六律音，因之鸣朝阳。来仪实有本，凤声益锵锵。於乎金山凤，永为百鸟祥。
元	王冕	《寓意十首次敬助韵 其五》	青松岁寒物，讵比蒲柳才？冰霜虽剥蚀，疏花应时开。良工岂不偶？中心类寒灰。却怜蘼芜草，遍满黄金台。
元	马祖常	《杨花宛转曲》	空中游丝已无赖，宛转杨花犹百态。随风扑帐拂香奁，度水点衣萦锦带。轻薄颠狂风上下，燕子莺儿各新嫁。钗头烬坠玉虫初，盆里丝缫银茧乍。欲落不落春沼平，无根无蒂作浮萍。缬波绣苔总成媚，人间最好是清明。清明艳阳三月天，帝里烟花匝酒船。石桥横直人家好，小海白鱼跳碧藻。榆荚荷钱怨别离，不似杨花宛转飞。杨花飞尽绿阴合，更看明年春雨时。
元	陶宗仪	《念奴娇 九日有感，次友人韵》	黄花白发，又匆匆佳节，感今怀昔。雨覆云翻无限态，故国寒烟榛棘。杜老飘零，沈郎瘦损，此意天应识。划然长啸，不知身是孤客。呼酒漫清愁，玉奴频劝，两脸添春色。眼底平生空四海，倦拂红尘风。戏马台荒，龙山人老，往事休追惜。山林无恙，也须容我高屐。
元	王冕	《寄吴道子》	三月不见吴道子，十日两渡钱塘江。诗书压架自足乐，风月满坛谁敢降？菖蒲青青绕石壁，薜荔密密缘山窗。归来不道簿书急，漫对阿戎言老庞。
元	黄溍	《独立》	数尽飞花一怆然，壮心迢递夕云边。十年人事空流水，二月风光已杜鹃。过眼青春宁夏得，污人黄土绝堪怜。故园尚有平生约，可使苍苔到石田。
元	张可久	《人月圆 吴门怀古 北曲聊乐府前集今》	山藏白虎云藏寺，池上老梅枝。洞庭归兴，香柑红树，鲈脍银丝。白家池馆，吴王花草，长似坡诗。可人怜处，啼鸟夜月，犹怨西施。
元	杨维桢	《寿岩老人歌》	寿岩老人宋都督，不肯新朝食周粟。水晶国里七宝山，别有天地非人间。山中黄石眠怒虎，圯上传书曾有语。归来牧羊寻赤松，万年枝上盘冬龙。冬龙万年与石斗，老人一杯持自寿。炼石未补天南孔，坐见瀛洲生软红。呜呼寿岩之人兮元不死，南斗化石齐崆峒。
元	吴镇	《渔父》	钓得鲜鳞拽水开。绿萍漾漾逐钩来。摇尾，红腮。不羡严陵坐钓。
元	萨都剌	《送人之渐东》	我还京口去，君入浙东游。风雨孤舟夜，关河两鬓秋。出江吴水尽，接岸楚山稠。明日相思处，惟登北固楼。
元	王冕	《题金陵》	赏心亭前春草花，赏心亭下柳生芽。收功漫说韩擒虎，亡国岂由张丽华。江山万古足登览，豪杰几人过叹嗟。野老相逢闲指点，六朝宫阙尽桑麻。
元	袁易	《风入松 和张玉田闰元夕（赵本调误作醉花阴》	彩鳌仙乐响空明。前度凤来迎。月圆月缺年年事，是今番、特地关心。五夜重判烂醉，三分尚有馀春。玉壶寒沁一天星。车马气如云。笼纱竟逐香尘暗，笑幽人、门掩花阴。未见山中历日，梦中池草先青。
元	王哲	《无梦令 藏头 拆起早字重阳重阳教化集卷二》	趁心头事少。绽玉花不老。要认良时，艳分明北道。脑。脑。照返餐。
元	王冕	《己丑二月三日大风雨雪 其一》	狂风推云若山倒，积雪满路行人稀。大家得意频唤酒，老子畏寒愁解衣。梅花出竹似索笑，沙鸥见我能忘机。却思前载燕山北，骑马踏冰看打围。
元	王处一	《满路花 赠文山周先生》	仙花常烂熳，不灭四时荣。因凭真水火，锻金精。功圆丹结，步步彩云轻。满头风月爽，一粒刀圭，太虚仙路亲行。任消除、万劫尘情。别有好前程。这回无老死，得长生。仙风道骨，自觉太孤清。万派银河转，拨弄天关，大罗真性圆明。
元	王沂	《菩萨蛮 题李溉之词卷》	大明湖上秋容暮。风烟杖屦时来去。说与病维摩。可人秋水呵。自书盘谷序。和了停云句。把酒为君歌。济南名士多。
元	王吉昌	《瑞鹤仙 成数造化金丹》	金丹真造化。在进火、功夫抽添相亚。绵绵息全藉。配天关地轴，器炉形借。钻消汞泻。引彩凤、金乌自下。入黄庭、展转相交，降升两情迎迓。多暇月娥捧酒，间簇笙簧，喜连夙夜。仙童力霸。乘空舞，彩云跨。向三天深处，放怀如意，五色光辉紧射。料玉壶、九转金成，殆难估价。
元	谭处端	《云雾敛》	告行人，听少诉。着假求真，也好回头顾。勘验行藏休慕故。不合虚无，怎得蓬瀛住。认元初，归莹素。勤拭灵台，勿使尘埃污。心上贪嗔痴尽去。暗里功成，有个真师度。
元	王恽	《鹧鸪引 辛卯九月二十三日，靖伯仲先携酒相》	波荡江湖万里余。归来缩首伴凡鱼。门后席后轩车盛，鬓自霜来宦味疏。思往事，注残书。闲锄明月种秋蔬。傍人莫笑扬雄宅，好事时过载酒。
元	张昱	《七夕》	乞与人间巧，全凭此夜秋。如何针线月，容易下西楼。
元	王旭	《木兰花慢 寿陈公望》	问东原豪杰，先屈指，到元龙。看潇洒风标，汪洋学海，磊落词锋。沂川岁回来往，把乾坤、歌入舞雩风。妙理鸢飞鱼跃，尘心雪化冰融。梅花香外岁寒松。高节谢春容。有千岁神膏，扶君寿质，阅世无穷。仍呼九天鸾鹤，与王乔、相约叩琼宫。但使飞霞佩在，宁愁白玉堂空。
元	张宪	《次赵伯温韵》	共是越州客，同为庄舄吟。潮来鳗井沸，龙起镜湖阴。烽火临边急，池塘入梦深。兰亭修禊处，无复旧携琴。
元	王哲	《瑞鹧鸪》	石中火隐怎生昭。水里金藏要却遭。石火须恁心火取，水金决得肺金淘。火教锻炼真铅汞，金要增添快剑也。二件相投成一件，大罗天上列仙。
元	王冕	《九里山中 其三》	九里溪头晚雨晴，松风瑟瑟水泠泠。绝无过客问奇字，只有闲云到野亭。每笑盛名传坎壈，岂陈虚语说零丁？老年恰喜精神爽，合得仙人相鹤经。
元	尹志平	《点绛唇》	学道寻真，宁心耐意搜求正。刀圭柄。群真相庆。一颗明珠莹。照见元初，认得头和影。神通圣。内容清兴。物外闲吟咏。
元	元好问	《蝶恋花 同乐舜咨郎中梦梅》	梅信初传金点小。翠羽多情，尽耐风枝袅。乞与吟鞋。百绕小窗月暗人声悄。枕上诗成还自笑。万斛清愁，换得春多少。临水幽姿空自照。
元	马钰	《迎仙客》	日中乌，月中兔。走飞子午何曾住。虎随龙，龙随虎。东西来往，自是明琼路。姹娘歌，婴子舞。玉堂里面金为主。云为朋，霞为侣。逍遥自在，开阐全真户。
